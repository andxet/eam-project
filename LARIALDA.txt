I segreti di Milano
(IV)
L'ARIALDA
due tempi
(1960)
24 febbraio 1959
1O giugno 1960




PERSONAGGI
REPOSSI ALFONSINA
REPOSSI ARIALDA, sua figlia.
REPOSSI EROS, suo figlio.
CANDIDEZZA AMILCARE
CANDIDEZZA GINO, suo figlio.
CANDIDEZZA STEFANO, detto Quattretti, suo figlio.
MOLISE GAETANA, VED. CARIMATI
CARIMATI ROSANGELA, sua figlia.
BONIARDI MINA
SCOTTI ORESTE
GlANNETTI LINO
RESNATI ADELE
GARlBOLDI ANGELO
AIRAGHI TINO
DONNE E UOMINI, RAGAZZI E RAGAZZE




PRIMO TEMPO




SCENA I


[INC_01]


I prati e le siepi intorno alla cava. Sul fondo le ultime case. Il
tramonto, immenso, cupo e violento, va spegnendosi nel cielo.
Rumori di macchine. Qualche voce, qualche richiamo. Entrano
l'Angelo e l'Adele.


L'ADELE                 Angelo?
L'ANGELO                Eh?
L'ADELE                Va' che bello!
L'ANGELO                Bello, cosa?
L'ADELE                Lì, sulla cava. Non vedi che colori?
L'ANGELO                E cosa vuoi che m'importino i colori?


I due s'abbracciano.


L'ANGELO                 Aspetta, Adele. Aspetta che metto giù la bici.
L'ADELE                No. È meglio andar avanti.
L'ANGELO                Ma un bacio, almeno uno...


I due tornano ad abbracciarsi.


L'ADELE                 Angelo, la bici ...


Una pausa.


L'ANGELO                Adele?
L'ADELE                Cosa?
L'ANGELO                 Non so ...
L'ADELE                Cos'è che non sai?
L'ANGELO                Stasera, a furia di baci, ti mangerei.
L'ADELE                E tu fallo.
L'ANGELO                Sì, e poi, quando t'ho mangiata?


Una pausa.


L'ADELE                 Angelo?
L'ANGELO                 Eh?
L'ADELE                 Adesso mi sembra proprio come nel "Grand-hotel".
                        Ci vuol talmente poco a essere felici!
L'ANGELO                 Basta avere una stella come te da stringere, abbracciare mangiare.
L'ADELE                 Angelo?
L'ANGELO                 Cosa c'è, Adele?,
L'ADELE                Volevo dirti una cosa.
L'ANGELO                 Dilla.
L'ADELE                 E come faccio? Non posso neanche respirare.
L'ANGELO                 Dilla così.
L'ADELE                 Ti amo.
L'ANGELO                 Come?
L'ADELE                 Ti amo.
L'ANGELO                 Dilla forte.
L'ADELE                 E come, se non tiri via la bocca?
L'ANGELO                 Dilla lo stesso.
L'ADELE                 Ti amo.
L'ANGELO                Più forte.
L'ADELE                 Ti amo!
L'ANGELO                 Come nel "Grand-hotel"?
L'ADELE                 Di più.
L'ANGELO                 E allora, come?
L'ADELE                 Come una schiava.
L'ANGELO                 E schiava di chi?
L'ADELE                 Del mio re.
L'ANGELO                 Hai detto schiava?
L'ADELE                 Schiava. 
L'ANGELO          E allora su, alza il collo, schiava.
L'ADELE                 Angelo?


Una pausa. I due restano a lungo abbracciati.


L'ADELE                 No! No che così mi rompi il corpetto!
L'ANGELO                E a te, t'importa più il corpetto o il tuo re?
L'ADELE                Il mio re.
L'ANGELO                E allora lasciagli fare quel che vuole.


Un'altra pausa. Dal sentiero vengono alcuni rumori.


L'ADELE                 Angelo? C'è qualcuno.
L'ANGELO                 E dove? 
L'ADELE                 Non so, m'è sembrato di sentir dei rumori.
L'ANGELO                 I soliti! Come se ci fosse solo qui, da venire!


L'Angelo torna ad abbracciare l'Adele.


L'ADELE                 No, Angelo. È meglio andar avanti.


L'Angelo raccoglie, la bici.


L'ADELE                 Angelo? Vedere, Angelo? 
L'ANGELO                 E cos'è che vuoi vedere?
L'ADELE                 Che occhi stravolti!
L'ANGELO                Sei tu.
L'ADELE                 Io? 
L'ANGELO                 Tu. È tutta la voglia che ho di baciarti; starti insieme, abbracciarti. 
                        Non sento neanche più la stanchezza, adesso.
L'ADELE                 Oh, se è per quello, non la sento più neanch'io.


I due s'abbracciano ancora, poi escono.


[INC_02]


Entrano l'Eros e il Lino. Appena è sul ciglio della siepe l'Eros si ferma.


IL LINO                 Perché mi guardava in quel modo? Adesso può dirmelo. Sa, sul momento ho avuto paura.
L'EROS                 Allora cerca di tenerla.
IL LINO                 Cosa?
L'EROS                 La paura.
IL LINO                 Vuole che andiamo avanti?
L'EROS                 No.
IL LINO                 Ma allora, perché m'ha fatto venir qui?
L'EROS                 Va' a casa.
IL LINO                 Come, a casa?
L'EROS                 T'ho detto d'andar a casa. Cosa aspetti, che ti cacci via?
IL LINO                 Ma perché parla così? Perché non mi guarda più come prima? Ha paura lei, adesso?
L'EROS                 Non farmi domande. Va' a casa.
IL LINO                Me ne ha fatte tante lei, prima, quand'eravamo al bar ...
L'EROS                 Se ho sbagliato io, non è detto che devi sbagliare anche tu. 
IL LINO                 Ma perché fa così? Non s'arrabbi. lo son contento d'essere qui. Cosa crede?
L'EROS                 Va' a casa. Fammi questo favore, Lino. Fammelo, prima che sia tardi. 
                        Va' a casa! Va' dove Vuoi! Ma va’ via, via da qui, via da me.
IL LINO                 (Prendendo l'Eros per il braccio)  Ma, lei ...
L'EROS                  (Scrollandosi di dosso la mano del Lino) Io, niente.
                        Va'! Va'! E non farti più vedere. Anche se dovessi fermarti,
                        anche se dovessi guardarti, anche se dovessi mandarti a chiamare. 
IL LINO                 Eros?


L'Eros fissa per un momento il Lino, poi esce.


IL LINO                 Eros? Si fermi, Eros .. .
IL LINO                 (Da fuori) Eros?


Esce anche il Lino.


[INC_03]


Un lungo silenzio. 
Si sente ovattato dalla lontananza il rumore di qualche macchina.
Poi qualche voce e qualche fruscio. 
Entrano il Gino e la Rosangela.


LA ROSANGELA         Be', terrona, proprio terrona, no, perché mio papà ...
IL GINO                 Suo papà? 
LA ROSANGELA         Era di qui.
IL GINO                 E di qui, dove?
LA ROSANGELA         Di Brusuglio.
IL GINO                 Ah, di Brusuglio! Glien'ho fatti quattro, di goal, un mese fa, alla squadra del suo paese.
LA ROSANGELA         Perché lei gioca? 
IL GINO                 Come no! Tocchi, tocchi qui che muscoli! E adesso tocchi un po' più su.


Il Gino fa per abbracciare la ragazza.


LA ROSANGELA         No, no... 
IL GINO                 Perché, cosa si deve fare per abbracciarla? Domanda scritta?


Una pausa.


IL GINO                 Be'? Allora? S'è offesa? Non parla più? Ma cos'ho fatto? 
                         Ho approfittato del calcio per tirarla un po' più vicino. 
                         Cosa mi tocca sentire, prima? Tutto il romanzo?
                        E allora sentiamo, su, sentiamo. Era arrivata a Brusuglio.
LA ROSANGELA        Ah, be'; se le pesa tanto, possiamo tornar indietro. 
                        Tanto, è tre giorni che ci conosciamo? E in altri tre ci dimenticheremo.
IL GINO                 Più terrona di così!
LA ROSANGELA         Cos'ha detto?
IL GINO                 Ho detto, più terrona di così. Vi saltan subito i nervi, a voi. 
LA ROSANGELA         Come, i nervi?
IL GINO                 Si, insomma ...
LA ROSANGELA         E poi cos'è questa storia della terrona? Lo dice per mia mamma?
IL GINO                 No, non lo dico per nessuno.


Una pausa.


IL GINO                 E adesso vuol andar avanti? Ma un po' in fretta, se no torno a casa che non ho niente anche stasera.
LA ROSANGELA         Ma lei fa così con tutte?
IL GINO                 Con quelle che mi piacciono.
LA ROSANGELA         E ce ne sono tante?
IL GINO                 Dipende. Anche si va a gradi. Allora, dopo che suo papà è morto ...
LA ROSANGELA         Be', quello può dirlo senza ridere.
IL GINO                 E chi ride? M'è poi morta anche a me la mia mamma, che son si e no sei mesi.
LA ROSANGELA         Ah, ecco.
IL GINO                 Allora, dopo quello?
LA ROSANGELA         Abbiamo dovuto sistemar ospedale, medici e medicine.
IL GINO                 E dal Pero, com'è che siete venuti via?


La Rosangela non risponde.


IL GINO                V'han mandato fuori?
LA ROSANGELA         Avevamo degli arretrati.
IL GINO                E poi?
LA ROSANGELA         Il poi, lo sa anche lei. La sorella di mio papà ci ha detto che qui c'era un locale.
IL GINO                 Un locale?
LA ROSANGELA         Un locale, si, un locale dove dobbiamo far tutto: mangiare, dormire e lavare.
IL GINO                 Finito?


La ragazza la testa come per acconsentire.


IL GINO                 E allora, su. Tocchi, tocchi qui i muscoli della mezzala.
LA ROSANGELA         Ma, Gino.
IL GINO                 Su, faccia la brava.
LA ROSANGELA         Ma perché mi abbraccia subito?
IL GINO                 E lei, perché mi chiama subito Gino? Tocchi, tocchi qui. 
                        Non vuole? E allora tocco io lei. Oh, Rosangela! Terrona mia!
LA ROSANGELA         Ma perché dice sempre terrona?
IL GINO                 Perché? Può darsi che il fatto d'esser terrona mi faccia piacere. 
                        Apra la bocca, su. Cosa crede? Non voglio mica ammazzarla. 
                        Su, apra. Apra e sentirà che bello!
LA ROSANGELA         Se è per quello, si tolga l'illusione: ho già provato e ho già sentito. 
IL GINO                 E allora perché tutti 'sti versi?
LA ROSANGELA         Perché voglio esser sicura.
IL GINO                 E sicura di cosa?
LA ROSANGELA         Che non lo fa per scherzo.
IL GINO                 Ma le pare che il Candidezza sia uno che queste cose le fa per scherzo? 
                        Non faccio il meccanico come quello che aveva insieme l'altra sera, io! 
                        Vendo frutta e verdura, e la vendo in proprio. 
                        Venga, venga a trovarmi in negozio. "Signora di qui, signora di là ... "
LA ROSANGELA         Ma, Gino ...
IL GINO                 E lei? Cosa vuole lei? Insalata? E allora eccola qui la mia insalata fresca.
LA ROSANGELA         Gino!
IL GINO                 Eccola qui, tirata su, adesso adesso, dall'ortaglia.


A poco a poco la Rosangela si lascia prendere nell'abbraccio del Gino.


IL GINO                 E adesso, pensa ancora che sia uno scherzo? Su, risponda. Lo pensa ancora?


La Rosangela sorride, poi i due s'introducono nel folto della siepe. 


[INC_04]


Ancora qualche richiamo e qualche voce. Quindi, dalla
parte opposta entrano, in punta di piedi, il Quattretti e il Tino.


IL QUATTRETTI        Ecco, devon essere qui.
IL TINO                 Ma sei sicuro che non sia l'Enrica?
IL QUATTRETTI        Che Enrica! L'Enrica la conosco bene: grande e grossa come un baule. 
                        Questa qui, invece, è tutta per il lungo. Lo vedi, se avevo ragione? 
                        È venuto qui per far un'altra volta le corna a quella povera oca. 
                        E allora, se vuole che stia buono, sganci anche 'sta volta. 


Una pausa.


IL QUATTRETTI        Senti? Sono loro.
IL TINO                 E come fai a esser sicuro?
IL QUATTRETTI        T'ho detto che li ho visti venir qui.
IL TINO                 Ma qui è pieno ...
IL QUATTRETTI        Sta' in silenzio, va', sta' in silenzio, che più che cretinate non riesci a dire! 
                        Del resto la tua parte lo sai qual è: provare che li hai visti. 
                        Al resto, ci penso io.


Il Quattretti fa qualche passo, si alza, poi subito si riabbassa.


IL QUATTRETTI        Cucù.


Silenzio.


IL QUATTRETTI        Cucù?


Silenzio.


IL QUATTRETTI        Signor Candidezza?






Da dietro la siepe spunta la sagoma del Gino. Una pausa.


IL QUATTRETTI        Signor Candidezza. Mi sente?
IL GINO                 (Dalla siepe) Ancora tu? Corri a casa, scemo! 
                        Corri se non vuoi che venga lì a ammazzarti di botte!
IL QUATTRETTI        Certo che corro, tanto ormai ho già visto.
IL GINO                 No. Tu non hai visto niente.
IL QUATTRETTI        Invece ho visto e stasera l'Enrica saprà tutto.
IL GINO                 Cos'hai detto?
IL QUATTRETTI        Ho detto che stasera l'Enrica saprà tutto! A meno che non sganci.
IL GINO                 Sberle, ecco quel che sgancio! Sberle e calci!
IL QUATTRETTI        E allora su, fuori! Non puoi proprio lasciarla neanche un momento la tua dama? 
                        O sei lì coi calzoni slacciati!
IL GINO                 I calzoni ce li ho come devono essere e la mia dama non la lascio certo per far piacere a te! 
                        Ci vedremo a casa e allora arrangeremo i conti.
IL QUATTRETTI        Come vuoi, tanto non t'ho visto solo io. C'è anche il Tino, qui. 
                        (Al Tino) Diglielo, Tino, su, diglielo che l'hai visto anche tu. 
                        Ecco. È proprio lei: la terroncella che è arrivata l'altro giorno. 
IL GINO                 Ritira quel che hai detto, merdone! Ritiralo o salto fuori così come sono e ti strozzo!
IL QUATTRETTI        No. Non ritiro niente!
IL GINO                 E allora, ecco!
IL QUATTRETTI        Ecco, un corno!


[INC_05]
Con un salto, il Gino balza dalla siepe. 
Uno da una parte e uno dall'altra, il Quattretti e il Tino scappan via.


IL GINO                 Un corno? Un corno, a me? Un corno nel culo, ti metto! E fin in fondo!


Il Gino insegue il fratello. Si sentono i loro passi mentre si rincorrono. 
Dalla siepe vien avanti la Rosangela.


IL QUATTRETTI        (Da fuori) Lasciami andare! Ho detto di lasciarmi andare!
IL GINO                 (Da fuori) No! Tu vieni là, domandi perdono alla signorina e giuri di non dir niente!
IL QUATTRETTI        (Da fuori) Invece dirò tutto quel che mi piace.
IL GINO                 (Da fuori) Sì? E allora giù sberle! Giù sberle ancora. Va bene così?
LA ROSANGELA         Gino? Cosa fa, adesso, Gino? 
IL GINO                 (Da fuori) Non abbia paura, signorina. 
                        Sto facendogli vedere che con me si deve rigar diritto.


Il Gino entra trascinandosi il fratello.


IL GINO                 Ti bastano?
IL QUATTRETTI        Vigliacco! Porco! Giusto perché sei più grande!
IL GINO                 Certo! E proprio perché son più grande, voglio che tu mi stia sotto cosi, come un cane!
LA ROSANGELA         Gino! Adesso basta, lo lasci.
IL GINO                 No. Prima deve domandar perdono e giurare che non dirà niente.
IL QUATTRETTI        E invece dirò tutto.
IL GINO                 Cosa?
IL QUATTRETTI        Tutto!
IL GINO                 E allora prendi anche questa, faccia di troia!
LA ROSANGELA         Gino!
IL GINO                 E poi questa! Sei a posto, adesso, o vuoi che ti faccia saltar il cervello?
IL QUATTRETTI        Son a posto una merda! Tanto, o sganci, o la bocca, a me, non la chiude nessuno!
IL GINO                 Nessuno? E allora te la chiudo io!
LA ROSANGELA         Gino! Basta, Gino! Non vede? Gli ha già fatto male ...
IL GINO                 Cosa vuole che sia? Un po' di sangue fa bene a questi qui! 
                        Gli cambia le idee. (Lasciando per un attimo il fratello) Calmato, adesso? Deciso?
IL QUATTRETTI        E deciso a cosa?
IL GINO                 A chieder scusa qui, alla signorina.
IL QUATTRETTI        E perché?
IL GINO                 Perché le hai dato della terrona.
IL QUATTRETTI        Ma io ...
IL GINO                 Tu, cosa? (Levando dalla tasca un fazzoletto e gettandolo ai piedi del fratello) 
                        To'. E pulisciti che, così, mi fai schifo. 
                        (Mentre il Quattretti cerca di tamponar la ferita)
                        Allora, glielo vuoi chiedere scusa, si o no?
LA ROSANGELA        Lo lasci stare, Gino. Tanto, non ha fatto apposta.
IL GINO                 In ginocchio!


Il Quattretti esita.


IL GINO                 Ho detto in ginocchio!


Il Quattretti s'inginocchia.


IL GINO                 E adesso giura. Giura che di quel che hai visto non dirai niente, 
                        né all'Enrica, né a nessuno. Giura.


Una pausa. 


IL GINO                 Giura, stronzo di uno stronzo!
IL QUATTRETTI        Giuro.


Una pausa.


IL GINO                 Visto, come si fa? Adesso alzati e va a casa. E silenzio anche col vecchio. Capito?


Il Quattretti si alza, si guarda attorno, poi prende il sentiero e comincia a uscire.


IL GINO                 (Al Quattretti che si allontana) Ah, e dillo anche al tuo bel socio là, 
                        che un'altra volta si guardi bene dal darti una mano, 
                        perché se non saran sberle e calci anche per lui. 
                        (Alla Rosangela) Mi scusi, sa, signorina. 
                        Ma son dei tipi come mio fratello, se non si fa così, da un momento
                        all' altro ci si trova a esser sotto. 
                        E adesso cambiamo posto che sarà meglio per tutti ...
                                
Il Gino e la Rosangela attraversano la siepe, poi scompaiono sul fondo. 
Ormai l'ombra ha invaso ogni cosa. Restano, nel cielo, lunghi lembi di nuvole sanguinanti, 
mentre sul fondo si accendono le luci delle case e delle strade. 


[INC_06]
Tenendosi stretti e camminando piano piano, rientrano l'Angelo e l'Adele.


L'ADELE                 Bisognerà poi pensare anche alla casa ...
L'ANGELO                 Oh, per quello c'è tempo!
L'ADELE                 Be', mica tanto, Angelo. Cosa vuoi, l'ottobre è subito qui.


I due guardano un momento tutt'attorno, poi sempre tenendosi stretti 
e di tanto in tanto abbracciandosi, escono. 
Ancora qualche fischio, l'eco di qualche radio e, sulla camionale, il
passar di macchine e autocarri. 


[INC_07]
Entrano l'Amilcare e l’Arialda.


L'ARIALDA         Si figuri, Amilcare! Con tutti gli anni che abbiamo sulle spalle, 
                        è proprio il caso di metterci qui a far i romantici! 
                        A me, poi, e la sua Vittoria lo sapeva, son sempre piaciute le cose che van giù diritte. 
                        Ci si deve, per questa o per quella ragione, metter insieme? 
                        Si studia tutto, carattere compreso, e poi, se sembra il caso, insieme ci si mette. 
                        E a me pare che noi, ormai, abbiamo studiato e ristudiato anche troppo.
L'AMILCARE         Ha ragione, ARIALDA. La mia povera lo diceva sempre: chi sposa la Repossi, sposa un tesoro. 
L'ARIALDA         Un tesoro un po' stagionato e duretto.
L'AMILCARE         Ecco. È quel che volevo dire anch'io.
L'ARIALDA         Che son stagionata?
L'AMILCARE         No, no, l'altro. Perché non si tratta di fare i romantici, Arialda. 
                        Cerchi di capire. Il fatto è che un minimo d'affetto, un minimo di maniere ... 
                        Lei invece, tutte le volte che le dico, andiamo; ecco, arriva fin qui e qui resta.
L'ARIALDA         Resto? Resto, perché se comincio ...
L'AMILCARE         E allora una volta tanto cominci.
L'ARIALDA         E se le dicessi che qui, alla cava, più o meno, è dove va sempre il suo Gino?
L'AMILCARE         Taccia, Arialda. Taccia che stasera, tra una cosa e l'altra, li avrei ammazzati tutt'e due. 
                        Non una parola han detto, intanto che mangiavano. 
                        Solo versi e occhiate, come se volessero piantarsi delle coltellate. È anche per quello ... 
L'ARIALDA                Anche per quello, cosa?
L'AMILCARE         Dico, un cuore l'avrà anche lei ...
L'ARIALDA         Un cuore? Be', pare di sì.
L'AMILCARE         Ecco, io, con la Vittoria, ero abituato che, la sera, quando, chiusa la bottega, 
                        tornavo a casa .. .
L'ARIALDA         Intanto la sua Vittoria era la sua Vittoria. 
                        Poi, né lei, né io, adesso, abbiamo più gli anni d'allora.
L'AMILCARE         Ma star insieme è star insieme.
L'ARIALDA         Per quello, caro il mio Amilcare, credo di saperlo.
L'AMILCARE         E anche se i capelli son diventati meno e quei pochi han cambiato colore ...
L'ARIALDA         Lo dice, perché si vede che son tinti?
L'AMILCARE         Ma, Arialda ...
L'ARIALDA         No perché, sa, se è per quello, guardi, può star sicuro: 
                        è l'unica, ma proprio l'unica civetteria che m'è restata. 
                        Dato che di buttarmi alla rovina con le mie mani, proprio non mi sentivo.
L'AMILCARE        E perché parla di rovina?
L'ARIALDA                Be', non son abituata a farmi illusioni.
L'AMILCARE        E pensare invece che, in certi momenti, e gira via gli occhi ... Non so ... 
                        Vuole che le dica quel che penso?
L'ARIALDA                Dica, dica. Tanto una volta o l'altra, 'ste confidenze dovremo pur cominciare a farcele.
L'AMILCARE         Ecco, sotto sotto si vede che lei ...
L'ARIALDA                Che io?
L'AMILCARE         Andiamo un po' più avanti.
L'ARIALDA         Amilcare?
L'AMILCARE        Dica.
L'ARIALDA                Mi promette che non ride?
L'AMILCARE        E perché dovrei ridere?
L'ARIALDA                Forse sto per dirne una grossa.
L'AMILCARE        Dica, dica quel che deve dirmi.
L'ARIALDA                Forse stasera mi decido.
L'AMILCARE        A fare?
L'ARIALDA                A venire un po' più avanti.
L'AMILCARE        Arialda?
L'ARIALDA         La prenda così, come l'ultima stupidata della mia vita.
L'AMILCARE         L'ultima?
L'ARIALDA         Cosa vuole? Ho tante di quelle rogne e di quel magone da mandar giù!
L'AMILCARE         Ecco. È proprio questo quel che aspettavo di sentire.
L'ARIALDA         Magari le sembrerò un po' impacciata ... 
L'AMILCARE         Non si preoccupi, tanto lei lo sa che son tagliato giù con l'accetta.
L'ARIALDA         Amilcare?


L'Arialda guarda l'Amilcare senza dir niente.


L'ARIALDA         Voglio che sia ben sicuro d'una cosa, e cioè che è la prima, 
                        ma proprio la prima volta. Anche col coso là, col Luigi ... 
                        Oh Madonna, perché l'ho nominato? Adesso, sta' a vedere che ricomincia!
L'AMILCARE         E chi ricomincia?
L'ARIALDA         No, no, niente. Cose che ogni tanto mi girano così per la testa.
                        Perché sa, lei ha poi sempre a che fare con una zitella. Su questo non s'illuda!
                                
L'Amilcare s'avvicina all'Arialda e le appoggia il braccio attorno alla vita.


L'AMILCARE         E invece! Non gliel'ho detto anche prima che sotto sotto lei dev'essere ...
L'ARIALDA         Devo essere?
L'AMILCARE         Mah!
L'ARIALDA         Senta, Amilcare. Come mano lei l'ha pesante; non si può proprio dir di no. 
                        Ma sotto sotto, se vuole, sa esser anche tenero ...


Tenendosi timidamente vicini, l'Arialda e l'Amilcare riprendono a camminare, poi escono. 


[INC_08]
Entrano l'Eros e la Mina.


LA MINA                 T'ho detto di dirmi chi è!
L'EROS                Un cretinetti. Un cretinetti qualunque che non riesco a levarmi di dosso.
LA MINA                 Non è vero. Un cretinetti non si guarda come lo guardavi tu.
L'EROS                 Be', adesso cosa devo fare? Comandar anche agli occhi? 
LA MINA                 Eros!
L'EROS                 Allora?
LA MINA                 Dimmi cos'è successo. 
L'EROS                 Non è successo niente. Del resto cosa doveva succedere?
LA MINA                 Non è vero, Eros! Guarda che faccia hai! Guarda! 
                        Sembri uno che ha finito adesso di piangere.
L'EROS                 Mina!
LA MINA                 Eros ...
L'EROS                Basta chiamarmi così. Va' fuori dai piedi! Va'! 
                        Che a me, più che fastidio non sei capace di dare. Hai capito cos'ho detto?
LA MINA                 (Prendendo l'Eros per le braccia) Eros? Guardami un momento, Eros! 
                        Ho detto di guardarmi! Possibile che per te io ci sia solo perché ti servo? Possibile?
L'EROS                 E chi te l'ha comandato d'innamorarti di un tipo come me?
LA MINA                 Non mi son innamorata io sola, Eros. Quand'eravamo bambini ...
L'EROS                 Si, quand'eravamo bambini! Quand'eravamo bambini, 
                        a me dicevano che bisognava ringraziar il Padreterno d'essere nati in miseria ...
LA MINA                 Giusto perché non riesco a tirarti fuori dalla testa, giusto per quello, se no ...
L'EROS                 Se no cosa? 
LA MINA                 Lo griderei a tutti! Ti svergognerei! Ti farei andare in galera!
L'EROS                 La vuoi piantare, scema! E tira giù le mani, che a me le vostre mani dan solo fastidio!
LA MINA                 Eros? Ma lo sai cosa dici, Eros?
L'EROS                 Lo so. Lo so benissimo. Hanno approfittato tutti, di me, quand'ero ragazzo. E anche dopo. 
                        Siccome ero bello. Cosa credi che piacessi solo a te? Quando passavo per la piazza, 
                        sotto i portici e per le strade, mi venivan dietro tutti come se fossi fatto di brillanti! 
                        I signori, i ricchi, quei maiali che m'han ridotto a creder solo ai loro soldi, 
                        dopo avermi fatto diventare quel che son diventato! E adesso, a approfittare degli altri, 
                        tocca a me. Mi pagano perché faccia quel che vogliono e li fa godere?
                        E io pago voi per far quel che voglio e mi serve.
LA MINA                 Anche l'Iris?
L'EROS                 Anche lei. Tu, qui. E lei là, alle feste.
LA MINA                 E quello di stasera?
L'EROS                 Piantala, Mina!
LA MINA                 Ma perché, perché devo voler bene a uno come te? Perché? 
                        Cosa devo fare per levarti dalla testa? Cosa devo fare per cominciar a odiarti?
L'EROS                 Niente. Cerca di divertirti e far soldi. Cerca di farne più che puoi. 
                        Ormai è l'unica cosa che ti resta.
LA MINA                 E se invece non fosse così? Se invece parlassi?
L'EROS                 Tu? Ma tu davanti a me sei destinata a star in silenzio in eterno. 
                        Ti si spacca il cuore? Cucilo. Cosa credi che stia succedendo al mio?
LA MINA                 Sei un porco, un maiale ...


Una pausa.


L'EROS                 Finito?


La Mina non risponde.


L'EROS                 T'ho domandato se hai finito. Allora vuol dire di si. Arrivederci. 
                        E impara. Cosa, non lo so: Ma impara.


L'Eros esce. Appena s'accorge_d'esser sola, la Mina scoppia in un singhiozzo disperato. 
Sul fondo appaiono l'Amilcare e l'Arialda; come sentono il pianto della ragazza si fermano un
momento, poi cambiano direzione ed escono.




SCENA II


[INC_09]


In casa del Candidezza; l'anticamera. Un'ora e mezza dopo.


IL GINO                 (Dando colpi su colpi a una porta) Vieni fuori!


Altri colpi.


IL GINO                 Apri, su. Apri 'sto cesso!


IL QUATTRETTI        (Dall'interno del gabinetto) Quando avrò finito!
IL GINO                Finito di far cosa? Ho detto d'aprire! Tanto prima o poi dovremo pur incontrarci. 
                        Non sarai così vigliacco da aspettare che venga a casa il capo, perché se è
                        così, ti sbagli. Stasera è in giro anche lui con la sua bella. E allora, apri!


Altri colpi, altre spallate alla porta.


IL GINO                 Apri, se no spacco tutto! Apri!
IL QUATTRETTI        Ho detto che aprirò quando avrò finito.
IL GINO                 Apri 'sta porta, stronzo, se no ti faccio finir io!


[INC_10]


Entrano l'Amilcare e l'Arialda.


L'AMILCARE         Ma cosa c'è? Cosa c'è, ancora?
IL GINO                 È quel maiale lì!
L'AMILCARE         Gino! Almeno quando ci son degli estranei, cerca di moderarti!
IL GINO                  Ma cosa vuoi che sia un'estranea se prima o poi prenderà il posto della morta!
L'AMILCARE         Gino! E poi, se anche fosse, ti dispiace?
IL GINO                  E perché mi dovrebbe dispiacere! Tanto quella vera non me la porta indietro più nessuno e, 
                        falsa per falsa, o lei o un'altra ... Quando va bene a te ...
L'AMILCARE         Se la bocca devi aprirla solo per offendere, tienila chiusa come fai sempre!
IL GINO                 Va bene. Tanto con quel porco, i conti, appena fuori, li arrangerò io.
L'AMILCARE         Perché? Cosa t'ha fatto, ancora?
IL GINO                 M'ha portato via il portafogli.
L'AMILCARE         (All'Arialda) Ecco, vede, vede se non è necessaria una donna qui? 
                        (Al Gino) Ma da chi l'avete presa voi tutta 'sta cattiveria? Da chi?
IL GINO                 Cosa vuoi che ne sappia io! A me interessa il portafogli.
L'AMILCARE         L'avrai. Basta che tu, quando vien fuori, non cominci a pestarlo.
IL GINO                 Non comincio? Ma io, 'sta volta, l'ammazzo! Così impara. L'ammazzo!
L'ARIALDA                (Battendo la porta) Su, Stefano, fa' il bravo. Vieni fuori. Siam qui noi. 
                        Il Gino non potrà farti niente.
IL QUATTRETTI        Lei, tanto per cominciare, torni a casa sua.
L'AMILCARE         Stefano!
IL GINO                 Lo vedi adesso chi è, il mascalzone?
L'AMILCARE         Sta' in silenzio, Gino! (Andando alla porta del gabinetto) E tu vieni fuori. 
                        Ho detto di venir fuori! E domanda scusa qui, all'Arialda ...
IL QUATTRETTI        Quando avrete mandato via il Gino verrò fuori. Prima, no.
L'AMILCARE         Apri! T'ho detto d'aprire! È tuo padre che te lo comanda! Apri.
L'ARIALDA         Apri, Stefano. Apri. Ascolta tuo papà. Apri.
IL QUATTRETTI        Lei a chiamarlo papà aspetti quando sarà sua moglie!
L'AMILCARE         Piantala d'insultare, Stefano, perché se no ti mando subito in riformatorio. Apri, ho detto!
IL GINO                 Ma cosa vuoi che apra! Quello li è un disgraziato che ci farà andar sulla bocca di tutti.
                        Ogni giorno ne inventa una.
L'AMILCARE         Apri!
IL QUATTRETTI        Se giuri di tener fermo il Gino ...
L'AMILCARE        Il Gino l'ho già qui. (Afferrando per un braccio il figlio maggiore) 
                        Ecco. E tu adesso non muoverti. Capito? Se no vi mando fuori di casa tutt'e due insieme.
                        (All'Arialda) Arialda, mi faccia un piacere; stia vicino a quel povero disperato là. 
                        (Al Quattretti) Ecco. E adesso apri. Qui è tutto a posto.


Una pausa.


L'AMILCARE         Apri!


[INC_11]


Piano piano la porta del gabinetto si apre.


IL QUATTRETTI        (Apparendo) E adesso?
IL GINO                 Adesso, qui il portafogli!
L'AMILCARE         (Al Gino che cerca di liberarsi) Tu non ti muovi! Va bene? Ho detto che non ti muovi!
IL GINO                 E allora che mi dia subito il portafogli!
L'AMILCARE         Dàgli il portafogli, su.


Con una certa esitazione, il Quattretti leva di tasca il portafogli e lo getta ai piedi del Gino.


IL QUATTRETTI        To', prendi e leccatele, le foto della tua Enrica, 
                        che tanto poi col resto son solo corna quelle che riesci a farle!


Il Gino s'abbassa di colpo, raccoglie il portafogli e comincia a frugarvi dentro, 
mentre l'Arialda e l'Amilcare si guardano. 


IL GINO                 Mancano i soldi! Qui le duemila lire, ladro. Qui!
IL QUATTRETTI        Quelle sono per il silenzio!
IL GINO                 Che silenzio?
IL QUATTRETTI        Il silenzio sulla tua terrona.
IL GINO                 Ma io il silenzio non lo pago a nessuno, e men che meno a te! Dammi quel che manca! Su!
L'AMILCARE         È vero che glieli hai presi? Parla, Stefano. È vero? Ho detto di dirmi se è vero!
IL GINO                 Altro che vero! Sono le mance della settimana.
IL QUATTRETTI        Può darsi. Ma bisognerebbe che le mance cominciaste a darle anche a me. 
                        Perché con queste ingiustizie, è ora di finirla!
L'ARIALDA         Stefano!
IL QUATTRETTI        Stefano cosa? E poi cominci a chiamarmi Quattretti anche lei, perché qui mi chiaman tutti così! 
                        E se è vero che è destinata a prendere il posto della morta ...
IL GINO                 Fuori le duemila lire!
L'AMILCARE         (Al Gino) Be', guarda. Le duemila lire, per intanto, a te, le do io.
IL GINO                 No! Le voglio da lui, perché chi deve darmele è lui!
L'AMILCARE         Ma con lui, i conti, a farli, tocca a me. 


Leva dal portafogli duemila lire e le dà al Gino.


IL GINO                 (Al fratello prendendo i soldi) Non illuderti tutto finisca qui! 
                        Stasera, quando saremo a letto ...
L'AMILCARE         Stasera, niente! Se no domani vi sistemo io tutt'e due e vi sistemo per sempre! 
                        (Al Gino) E adesso va', va' fuori un momento.


Il Gino getta un'occhiata sul Quattretti, quindi dà la buona sera all'Arialda ed esce.


[INC_12]


L'AMILCARE         Ma lo vede, ARIALDA, lo vede se è più una famiglia, la mia? 
                        Cosa gli lascio mancare? Tutto, hanno. Tutto! E allora? 
                                
Un attimo di silenzio. Poi l'Arialda si gira: di scatto verso il Quattretti.


L'ARIALDA         Tuo papà ha ragione. È una vergogna! Sei il minore? Sì? 
                        E allora, non si dice tanto; ma un po' di rispetto. 
                        Bisogna proprio che venga qua io, per mettervi un po' in riga, voialtri! 
                        Ma non pensate mai alla vostra povera mamma?
                        Cosa credete, che non possa vedervi anche da giù, sottoterra com'è?
IL QUATTRETTI        Senta, Arialda, invece di pensar tanto a casa nostra, pensi un po' a casa sua, 
                        soprattutto al suo bel fratello!
L'AMILCARE         Stefano!
IL QUATTRETTI        Cosa c'è, adesso? Vuoi forse difenderlo?
L'AMILCARE         Va', va' fuori anche tu! Andate fuori tutt'e due! Se no finisce che v'ammazzo! 
                        Mascalzoni, farabutti che non siete altro! Mi fate morire, voi! Morire ...


Il Quattretti esce.


[INC_13]


L'ARIALDA         L'Eros! Sempre l'Eros! Me lo trovo tra i piedi dappertutto! 
                        Pur di farmi dispiacere me lo metterebbero anche nella minestra! 
                        Come se a far quel che fa, fossi io! 
L'AMILCARE         Non si preoccupi, Arialda. Il mio Stefano è un disgraziato. Non si preoccupi.
L'ARIALDA         Non preoccuparsi, sì! Una parola! Ma domani, quando sarò qui? 
                        Ecco, lo vede, lo vede che vita mi tocca fare? 
                        Tutto per quello là! E per quell'altro, quell'altro che invece di nascere 
                        coi polmoni giusti è nato coi polmoni pieni d'acqua e di marcio! 
                        E adesso voglio vedere se ha il coraggio di venirmi addosso anche stavolta: 
                        perché allora ...
L'AMILCARE         Ma, Arialda ...
L'ARIALDA         Niente, Amilcare, niente. È un momento. Poi passa.


Una pausa.


L'ARIALDA         Cos'eravamo dietro a dire, quando siam entrati?
L'AMILCARE         La stanza ...
L'ARIALDA         Ah, ecco! Perché per me, la Vittoria, non era un'amica, era una sorella; 
                        ma se è per dormirci noi, allora, mi sembra meglio, ma proprio meglio cambiarla ...




SCENA III


[INC_14]
In casa dei Repossi: il locale dove si mangia e dove dorme l'Eros. 
La madre seduta, in un angolo, sta finendo di confezionare alcune camicie. 
L'Arialda invece sta levando alle federe e ai lenzuoli della dote le cifre vecchie 
per sostituirle con quelle nuove.


L'ALFONSINA         Quando qui c'erano le oche ... 
L'ÀRIALDA         Quando qui c'erano le oche, cosa?
L'ALFONSINA         Sarà stato tutto più difficile, non ci saran stati né radio, né telefoni, 
                        né frigo, né niente, ma la vita faceva un po' meno schifo d'adesso.
L'ARIALDA         Ê il mondo che cambia, cara la mia mamma! E peggio per chi, come te e come me, resta indietro.
L'ALFONSINA         Indietro? 
L'ARIALDA         Indietro, indietro!
L'ALFONSINA         Forse io, ma tu! Perché, come fai a dire indietro, 
                        se quel che succede non ti sembra mai abbastanza? 
                        Sparano? È giusto. Ammazzano? È' più giusto ancora.
                        Van sulla luna? Han tutte le ragioni. Anche con l'Eros, non l'avessi sempre protetto ...
L'ARIALDA         Non l'avessi sempre protetto?
L'ALFONSINA        Sì e no, sarebbe al punto in cui è.
L'ARIALDA         Senti: per quel che riguarda l'Eros, te l'ho già detto e ridetto chissà le volte. 
                        Vorrei che non fosse neanche mai nato! 
                        Ma, dato che, oggi come oggi, le cose van così ...
L'ALFONSINA         Allora vuol dire che, a non capir più niente, sarò io.


[INC_15]
L'ARIALDA         Be', sai, una volta che s'è decisi d'averli, i figli, 
                        bisogna saperli poi prendere come vengono! Son giusti? Bene! Son sbagliati? Bene lo stesso.
L'ALFONSINA         Cosa devo dire, adesso, ché mi fa piacere che lui sia com'è e che faccia quel che fa?
L'ARIALDA         Piacere si o piacere no, l'ha fatto e lo farà lo stesso. 
                        Del resto, il marito a te e il padre a lui, non l'han mica ammazzato le mosche! 
                        Son stati quei maiali là, con la scusa del negus e della faccetta nera.
L'ALFONSINA         E allora?
L'ARIALDA         Allora va' a prendertela con loro. Perché, quando si comincia a mandar all' aria la famiglia, 
                        hanno un bel dire, gli asili, le scuole, i pulpiti e il resto! 
                        Va' all'aria tutto! E se in una casa non c'è il capo, o se c'è, l'ammazzano, 
                        è come se non ci fosse niente. Perché poi la capa deve starsene tutto il giorno, 
                        come stavi tu, alla Carlo Erba, e ringraziar Dio che ci sia quello, e la sottocapa, 
                        uscita dalla fabbrica, deve correre, 
                        come dovevo correr io, al sanatorio a trovare quel marcione là!
L'ALFONSINA         Arialda!
L'ARIALDA         Marcione! Sissignori! Marcione! Che se, nella vita, si potesse tornar indietro, 
                        e sapessi di doverlo incontrare un' altra volta, 
                        vien da destra lui, bene, e a sinistra io vado!


Una pausa.


L'ARIALDA         Perché gli anni, quelli belli, per quel che mi riguarda, 
                        se li è portati nella cassa tutti lui assieme al fidanzamento che non finiva mai, e amen!


Una pausa.


L'ARIALDA         Amen, se una si rassegna a dirlo. Perché se non si rassegna, allora son bestemmie!
L'ALFONSINA         Arialda!
L'ARIALDA                Bestemmie! E che se deve venirmi giù un accidente, venga! Sarà sempre tardi!


Una pausa.


L'ARIALDA         E anche questa è fatta.


[INC_16]
Un'altra pausa.


L'ARIALDA         Del resto, vuoi un'altra prova di come va il mondo? 
                        Dai Candidezza, ecco, là, cosa credi che succeda da quando quella povera anima è morta? 
                        Si odiano come bestie. Tutto il giorno lì, con le unghie fuori. Porcate! Tradimenti! 
                        E quando non son porcate e tradimenti son ricatti e peggio. 
                        Io non so, non so proprio come potrà fare a tenerli a freno, quei due anticristi ...
L'ALFONSINA         Non glielo dico sempre, all'Amilcare, quando lo vedo? 
                        "Avessi le possibilità che ha lei, uno dei due, almeno uno, lo farei studiare."
L'ARIALDA         Si! Col bell'esempio che san dare quelli che studiano! 
                        Li vedo io, tutti 'sti damerini che vengon qui a ordinar camicie. 
                        Più son di famiglia, più han fatto tecniche e latinorum e più son marci! 
                        Del resto, tanto per non tirarlo a mano ancora, l'Eros, 
                        chi credi che l'abbia rovinato se non loro?
L'ALFONSINA         Meno male che adesso sei d'accordo anche tu.
L'ARIALDA         Rovinato, sì, rovinato! Rovinato rispetto a quel che delle bacucche come te e 
                        come me credono che sia il giusto e lo sbagliato. 
                        Ma rispetto a come sta andando il mondo, guarda, potrebbe, andar in giro a testa alta,
                        ma alta come una torre!
L'ALFONSINA         Se è per quello, mi pare che lo faccia già e che lo faccia abbastanza.
L'ARIALDA         Allora, evviva, cara la mia vecchia, e evviva con tutte le ragioni del mondo! 
                        Perché è ora di finirla di credere che alla povera gente si possa aprir davanti le finestre,
                        far vedere come si fa a vivere e a star bene, e poi chiuderle, 
                        e tenerla nella miseria e nella fame! Certe cose, o non si cominciano e allora va bene, 
                        ma se si cominciano, si deve arrivar fino in fondo.
L'ALFONSINA         Anche nei vizi?
L'ARIALDA         Sissignori, anche nei vizi! È venuto su nella miseria, lui? Sì? 
                        E se a un certo punto, coi fumetti o con chissà che altri intrachen, 
                        ha avuto la fortuna di capire che i soldi, in questa vita, 
                        valgon più di tutte le coscienze e le idee messe insieme, bene, avanti, e avanti
                        fin che dalla sua parte ha quel che gli occorre per farli, 'sti soldi!


Una pausa.


L'ARIALDA         E poi, forse che quel che guadagna lo butta via? Allunga il conto in banca, ecco cosa fa, 
                        e si fabbrica la poltrona per il domani!
L'ALFONSINA         Io non so se comprar oro, anelli, polsini e braccialetti sia buttar via, 
                        ma a me pare che esageri. Ne ha più che se fosse una donna!
L'ARIALDA         Tanto per cominciare, anelli, polsini, braccialetti e oro son cose che restano 
                        e il valore non c'è niente e nessuno che glielo può levare. 
                        Poi, tanto per andar avanti, chi ha permesso a te di lasciar la Carlo Erba e a
                        me di mettermi a far camicie qui, in proprio, invece che là, sotto gli altri? 
                        I fumetti? Gli intrachen? E allora che fumetti e intrachen sian benedetti!
L'ALFONSINA         Intanto io devo sentirmi dire quel che m'han detto anche l'altra sera ... 
L'ARIALDA         Le solite invidiose! Sapessero tutti i soldi che, coi suoi sistemi, 
                        è riuscito a mettersi via perderebbero la bava! E poi non l'hai lì 
                        bell'e pronta la risposta che chiude la bocca a tutti e a tutto: 
                        "Fumetti, care mie, fumetti e fotografie ... "?
L'ALFONSINA         Già, perché le volte che l'ho detto, so poi io cosa m'han risposto!
L'ARIALDA         Cosa?
L'ALFONSINA         Fumetti e fotografie, certo. Ma fumetti e fotografie che, una volta o l'altra, 
                        lo faran andare in galera.


[INC_17]
L'ARIALDA         E allora che il fegato gli si spacchi, a quelle porche, 
                        e che vadano in marcio anche loro come in marcio è andato lui!
L'ALFONSINA         Ma te, non c'è proprio niente che riesca a calmarti? 
                        Neanche il fatto che, finalmente, ti levi 'sto peso d'esser qui, sfruttata da noi, 
                        e cominci a sfruttar tu gli altri?
L'ARIALDA         E chi ha parlato di voi? Quante volte bisogna dirle, a te, le cose? 
                        Parlo di quel marcione là, che non ha smesso di sfruttarmi neanche da sottoterra. 
                        Prima i debiti. Poi quella rimbambita d'una sua madre da far chiudere alla Baggina, 
                        e prima e poi 'sta panzana qui della fedeltà che m'ha messo in testa! 
                        "Il torto più grande che puoi farmi è di sposarti" ...
L'ALFONSINA         Ma la scema sei stata tu a crederci, e a crederci per tutti questi anni; 
                        e a rifiutar cosi delle sistemazioni un po' meno scomode di questa.
L'ARIALDA         Eh, ma adesso, se Dio vuole, è finita. E che si volti pure nella cassa! 
                        E che si voltino pure anche i vermi e i lumacotti in cui è andato a finire! 
                        Non un momento di pace, mi lascia! 
                        Non gli basta di venirmi addosso quando sono con l'Amilcare; no, anche in letto!
                        Stanotte, non m'ha lasciato chiudere un occhio che è un occhio! Marcione d'un marcione! 
                        Sembra che tutti i baci e gli stringimenti che da vivo non s'è mai sognato di fare, 
                        li abbia riservati per tormentarmi adesso che sto per uscirgli di patronato. 
                        Non ce n'è abbastanza del caldo!
                        Non ce n'è abbastanza delle zanzare e di tutto l'odore che gettano intorno 
                        le fabbriche di quei ladroni, i loro gas e i loro metani! 
                        No! Deve mettersi anche lui, con tutti 'sti versi, 'sto girare e rigirare degli occhi, 
                        'ste quattro ossa che ha sotto e 'sta pelle più striminzita della pelle d'un cappone!
L'ALFONSINA         Arialda!
L'ARIALDA         Presente!
L'ALFONSINA         Certi sogni puoi tenerli benissimo per te ...


Una pausa.


L'ARIALDA         Gli dà fastidio che rompo i patti? 
                        Gli secca che cambio le cifre alla dote e che al posto dell'A-Elle, metto 'sta doppia A qui? 
                        Si tenga seccature e fastidi!
                                
Di colpo, guardando la fotografia del Luigi che è sulla credenza.


L'ARIALDA         Sto parlando di te, marcione! Hai capito? Ci vuol altro che star li con quell' aria 
                        da vittima, e al momento buono cacciarti nel letto e ballarmi a destra e a sinistra 
                        come una trottola!
L'ALFONSINA         La vuoi finire di parlar così?
L'ARIALDA         La finirò quando sarà il caso.
L'ALFONSINA         Ah, perché se il tuo Candidezza non si decide a metter nero su bianco e ti vengon i nervi ...
L'ARIALDA         I nervi, se mi vengono, li spartiamo. Va bene?
                        Se no chiuditi in stanza e non metter fuori né naso né niente.
                                
Una pausa.


L'ARIALDA         Ma cosa m'è venuto in mente di farle cosi grandi, 'ste cifre? 
                        Guarda qui: metà federa mi tocca portar via per cambiarle ...
L'ALFONSINA         E non puoi disfarle, senza portar via niente?
L'ARIALDA         Si, cosi sembrerà che ci han dormito sopra i gatti!
L'ALFONSINA         Ma, perché? Se tieni la A. .. Tanto Arialda eri e Arialda resti.
L'ARIALDA         Bisognerebbe che l'Elle, la traversa, l'avesse un po' più sopra. 
                        Allora potrei far venir giù da qui un'altra gambetta. Ma, cosi...


Una pausa.


L'ARIALDA         Una volta una scusa, un'altra un'altra! 
                        Perché han su un paio di calzoni si credono in diritto di comandar il mondo! Poveri scemi!
L'ALFONSINA         Ma, di preciso, cos'è che t'ha detto?
L'ARIALDA         Che prima di venir qui, a parlar con voi e a decidere mese, giorno e ora, 
                        vuol metter a posto tutto, diritti, proprietà e soldi, coi parenti della Vittoria. 
                        Questione di giorni, dice! E intanto io, qui a sistemare in fretta e furia la dote, 
                        perché fin a un po' di tempo fa, di sposarsi, pareva che gli scappasse. 
                        Se andiamo avanti così, sai come andrà a finire? 
                        Che marito e moglie, se saremo, lo saremo solo per farci portar a Musocco! 
                        Ma se crede che anche la volta che viene butto via un pomeriggio per preparargli il lesso 
                        come glielo preparava la sua Vittoria, sta fresco! 
                        Che se lo mangi a casa coi suoi due anticristi, lingua, pancetta e testina insieme! 
                        Vedrà com'è buono!


[INC_18]
Una pausa.


L'ALFONSINA        Senti, già che abbiamo tirato fuori , l'argomento, sull'Eros non è che sia finita lì. 
                        Oggi, ne ho sentita un'altra ...
L'ARIALDA         Cos'è? La storia del Lino?
L'ALFONSINA         Ecco.
L'ARIALDA         Figurarsi, son andati a lamentarsi fin dall'Amilcare! Ma non per ottenere chissà cosa, no, no. 
                        Per rovinare me! Comunque, stasera, quando torna i conti li farà anche su 'sto punto. 
                        Perché non vorrei che per le sue stramberie finissi con l'andarci di mezzo io ...


Entra l'Eros.


L'ARIALDA         Ecco. È arrivato l'Apollo.
L'EROS                 Difatti.


Una pausa.


L'EROS                 Nessuna telefonata?
L'ARIALDA         Quelli della Roken film. Si dice così?
L'EROS                 Così.
L'ARIALDA         Meno male che qualcosa ho imparato anch'io.
L'EROS                 E poi?


Nessuna risposta.


L'EROS                 Ho detto: e poi?


Nessuna risposta.


L'EROS                         Cosa c'è? Il morto in casa?
L'ARIALDA                 Quello, caro mio, è tanto di quel tempo che c'è! A ogni modo, il Lino ...
L'EROS                         Il Lino, cosa?
L'ARIALDA                 Il Linetto, il figlio della Rosa ...
L'EROS                         Allora?


La madre si alza ed esce.


L'ARIALDA                 Be', dico, tra te e il tuo Oreste ... Insomma è proprio indispensabile per i vostri fumetti?
L'EROS                         Come, indispensabile?
L'ARIALDA                 Non potete trovarne un altro? Magari uno di quelli già avviati? 
                                 C'è proprio bisogno d'andarli a sperlar fuori dalle ultime leve?
L'EROS                         Arialda, sul Linetto la bocca tienila chiusa, e non parlarne più né per sette né per diciassette.
L'ARIALDA                 È che parlano gli altri.
L'EROS                         Nessuno gli ha mai chiesto di far fumetti, al Lino.
L'ARIALDA                 Allora vuol dire che gli han chiesto di peggio. 
L'EROS                         Son cose che riguardano me. Me e nessun altro e nessun'altra. Capito?
L'ARIALDA                 Capito! Capito! Non è una novità che la mia parte in questa casa è quella di capir tutto 
                                e far poi finta di non aver capito niente! 
                                Ma, se Dio vuole, fra un po' cambio aria, gente, muri, stanza, cognome e poi anche letto!
L'EROS                         E sarà una soddisfazione per tutti. 
L'ARIALDA                 Comunque, a parte la porcata in sé e per sé ...
L'EROS                         Porcata, come?
L'ARIALDA                 Affari tuoi e della tua coscienza, se ce n'hai ancora. 
                                Dico, a parte quello, siccome la sua bella zia è andata a lamentarsi dall'Amilcare ...
L'EROS                         A lamentarsi, sì! Sarà andata a farsi dar un colpo!
L'ARIALDA                 Eros!
L'EROS                         Be', cosa credi, che il Candidezza aspetti il giorno delle seconde nozze per scaldar il letto? 
                                Ormai quell'altra è morta da tanto di quel tempo che gli sarà diventato freddo e strafreddo.
L'ARIALDA                 Eros!
L'EROS                         E allora sentiamo, sentiamo. La zia del Lino è andata a lamentarsi. E allora?
L'ARIALDA                 Sì, dico, non vorrei che per colpa tua ... Perché io come io ...
L'EROS                         Tu come tu?
L'ARIALDA                 Il Candidezza ha due figli.
L'EROS                         Chiamali figli!
L'ARIALDA                 Be', saran quel che saranno, ma figli son poi sempre. E con su i calzoni. Capito?
L'EROS                         Capito. 
L'ARIALDA                 Perché tra lui e i suoi due terremoti, me l'han già rinfacciato quattro o cinque volte 
                                d'esser tua sorella.
L'EROS                         Cos'è? Stai cercando una scusa per il fatto che tira aria di fallimento? 
L'ARIALDA                 Che fallimento?
L'EROS                         Ah non so, vedo che anche stasera l'ortolano diserta.
L'ARIALDA                 Ha da far i conti coi parenti della morta.
L'EROS                         Speriamo! 
L'ARIALDA                Se speri tu, figurati io! Comunque siamo d'accordo, eh? 
                                Fai quel che vuoi, vai con chi ti pare e piace, innamorati anche dei gatti, 
                                ma cerca di far tutto come hai fatto fin adesso.
L'EROS                         E difatti!
L'ARIALDA                 Allora, caro il mio fratello, vuol dire che anche tu hai in giro qualcuno che ti vuol bene 
                                e cerca di facilitarti la vita! 
                                Sarà uno sul piano di terra invece che sul piano di sotto come il mio; 
                                ma per averlo, ce l'hai di certo.
                                
Una pausa.


L'EROS                         E adesso, una parola. Ma che, su questa storia, sia l'ultima. Cosa t'han detto?
L'ARIALDA                Han detto che per andar in giro vestito come va vestito, per aver il braccialetto, l'anello ...
L'EROS                         Quello e basta?
l'ARIALDA                 Han detto che, per i tuoi piani, ti servi dell'Oreste.
L'EROS                         Cosa?
L'ARIALDA                 Dell'Oreste, dell'Oreste! Se è vero, come dicono, che gli gira sempre intorno.
L'EROS                         E poi? Nient'altro?
L'ARIALDA                 Perché? Ti pare che non basti?


Una pausa. L'Arialda raccoglie in fretta e furia federe e lenzuola e le getta nella cesta, 
mentre l'Eros resta immobile e sbarra gli occhi davanti a sé. 


L'ARIALDA                 E adesso, se hai voglia, preparati a riempir il ventre, perché stasera, qui, 
                                di lesso, ce n'è per un reggimento!
                                
                                


SCENA IV
[INC_19]


I prati e le siepi intorno alla cava. È notte. Entrano l'Angelo e l'Adele.


L'ANGELO                Sì. Ci son stato.
L'ADELE                        Allora?
L'ANGELO                Potrebbe anche andare.
L'ADELE                        Ma d'affitto, cosa domandano?
L'ANGELO                Un bacio e te lo dico.
L'ADELE                        Ecco.
L'ANGELO                Un altro e ti dico com'è fatto.


I due s'abbracciano.


L'ANGELO                 Dunque. Tu apri la porta, entri e appena entri trovi l'anticamera. Anticamera! 
                                Anticamera, per modo di dire! Un buco. Ma l'attaccapanni e il portombrelli ci stanno. 
                                Poi, a destra, c'è una porta che va in cucina. A sinistra, un' altra che va in sala. 
                                Dalla sala una che va in stanza, e dalla stanza una che va nel bagno.
L'ADELE                 E è tutto nuovo?
L'ANGELO                 Talmente nuovo che, sui vetri, ci son ancora le esse!
L'ADELE                 Ma la sala, com'è?
L'ANGELO                 Una piazza d'armi!
L'ADELE                 Hai sempre voglia di scherzare, tu! Ma il divano e le poltrone, almeno quelli, ci stanno?
L'ANGELO                 Se avessimo i soldi per prenderli ... 
L'ADELE                 Col tempo, Angelo. Non è detto che si debba prender tutto adesso. E a che piano resta?
L'ANGELO                 All'ultimo.
L'ADELE                 Meglio. Cosi non ci butteranno giù né polvere, né sporcizia, né niente.
L'ANGELO                 Tranne che bisogna decider subito.
L'ADELE                 Sabato. Sabato pomeriggio, andiamo a vederlo insieme. Poi se ci piace ... 
                                Del resto, per fermarlo, basta una caparra.
L'ANGELO                 Oh, per quello, si!


[INC_20]
Piano piano i due si perdono nei prati, Entrano la Rosangela e il Gino. 


LA ROSANGELA         Sì, sì, ridi, tu! Ridi! Ma a me, par di vederla saltar su da tutte le parti. 
                                Ti odia! Non vuol nemmeno sentirti nominare!. Dice che non sei fatto per me
                                e che in ogni caso una bambina come sono io, gli uomini non dovrebbe neanche saper che esistono.
IL GINO                 Magari per lasciarli tutti a lei.
LA ROSANGELA         Cos'hai detto?
IL GINO                 Senti, la tua mamma farebbe bene a non esagerare, perché se fa tanto d'andar avanti, 
                                allora sono io che mi decido a parlare.
LA ROSANGELA         Mi piacerebbe proprio vederti parlar con lei!
IL GINO                 Non c'è bisogno di parlar con lei. Basterebbe parlar con te.
LA ROSANGELA         Be', se è per quello, noi due abbiamo fatto molto più che parlare, Gino.
IL GINO                 Si, ma io dico di lei.
LA ROSANGELA         Di lei, chi? , '
IL GINO                 Di tua mamma. E di lui insieme.
LA ROSANGELA         Di lui? Ma mio papà è morto.
IL GINO                 Il tuo. Ma il mio è vivo. E fa il vedovo allegro.
LA ROSANGELA         Gino? Ma cosa dici?
IL GINO                 Niente, Rosangela. Niente. Cerchiamo d'andar avanti. 
                                E se non mi tormenti più con le fisime della paura e del sangue che 
                                t'ha fatto venir giù dal naso, tutto andrà a posto.
LA ROSANGELA         Ma lo sai, cosa può succedere se viene a sapere che son qui, ancora con te?
IL GINO                 Se lo viene a sapere puoi rispondere che, coi Candidezza, gli stessi diritti che ha lei, 
                                li hai tu.
LA ROSANGELA         Ma di che diritti parli, Gino?
IL GINO                 Vuoi proprio che te lo dica?
LA ROSANGELA         Ma dirmi cosa? Io non capisco niente.
IL GINO                 Be', allora, senti. Per cosa pensi che tua mamma non vuole che noi ci vediamo? 
                                Per cosa pensi che mi odii tanto? Per te e per me? Per la tua virtù, 
                                com'è andata a gridare quattro o cinque volte in bottega?
LA ROSANGELA         E se no, per cosa?
IL GINO                 Per mio papà. Ecco perché.
LA ROSANGELA         Per tuo papà? ,
IL GINO                 Ma non l'hai ancora capito che se l'intendono?
LA ROSANGELA         Gino? Ma lo sai quel che dici?
IL GINO                 Lo so. Lo so. E per giunta li ho anche visti.
LA ROSANGELA         Ma non m'avevi detto che tuo papà parlava con una di qui? 
IL GINO                 Si, ma quella è una luna che cala! Adesso sta venendo su quella di tua madre.
                                Non che abbia cambiato in peggio ... Anzi!
LA ROSANGELA        Ma, Gino ... .
IL GINO                 A parte, che è terrona ... Be', almeno di lei potrò dirlo senza offender nessuno! 
                                Ecco, a parte quello, basta guardar te per capire come deve essere chi t'ha fatta.
LA ROSANGELA         Ma se l'intendono come?
IL GINO                 Be', saper il come è un po' troppo! Può darsi che si siano infollarmati così, roba d'un momento. 
                                Ma può anche darsi che, vedovi come sono tutt'e due ... Ecco, può anche darsi che decidano.
LA ROSANGELA         E decidano, cosa?
IL GINO                 L'altra, quella che sta calando, mio papà la voleva sposare.
LA ROSANGELA         Ma, allora? Gino? Allora, se è cosi... Gino?
IL GINO                 Be', adesso cosa fai?
LA ROSANGELA         Gino ...
IL GINO                 Rosangela?
LA ROSANGELA         Io ...
IL GINO                 Tu?
LA ROSANGELA         Io ti voglio bene, Gino.
IL GINO                 Non piangere, Rosangela. Su, su, non piangere che il bene alla nostra età va e viene. 
                                E il bello è proprio lì. Sapessi quante volte ho creduto d'esser innamorato per sempre! 
                                Eppure, dopo un po', mi capitava di vederne un' altra e tutto cambiava.
LA ROSANGELA         Ma, io ... Gino? Io ... Tu ... Io ... Ecco tu ... Gino? Tu sei il primo a cui voglio bene.
IL GINO                 Ma dopo il primo, vien il secondo. Rosangela?
LA ROSANGELA         Gino ...
IL GINO                 Guarda, secondo me, il meglio che adesso possiamo fare è di cominciare a non perder tempo. 
                                Se poi tua mamma continua e tu, di me, non puoi proprio far a meno ... Su, non piangere. 
                                Non piangere, che io ho solo voglia di farti ridere. Ecco; qui? Va bene, qui? 
                                Ridi, su, Rosangela. Ridi. Rosangela?
LA ROSANGELA         Ma allora mia mamma è più bestia di me. Allora tutto quel che mi grida, 
                                i pugni che mi dà, i capelli che mi strappa, lo fa solo per gelosia .. .
IL GINO                 Un po' per gelosia, un po' per interesse. Se deve trafficar tutto il giorno come m'hai detto
                                che traffica ... Le capita un'occasione cosi ... Cosa vuoi, mio papà ...
LA ROSANGELA         Tuo papà?
IL GINO                 Andiamo avanti, Rosa. Non so proprio perché non t'han chiamata cosi: Rosa, Rosa e basta. 
                                Avanti si sta più tranquilli. E non solo per piangere e parlare.


Il Gino si stringe addosso Rosangela e la morde sul collo.


LA ROSANGELA         No, Gino! No, che cosi mi fai male.
IL GINO                 E perché no, se è l'unico male che fa bene?
LA ROSANGELA         No, no, che mi resta il morello!
IL GINO                 Non aver paura. Con un po' di massaggi Va via.


I due escono. 


[INC_21]


Entra l'Oreste. Passeggia qua e là come se aspettasse qualcuno. 
Un ragazzo sui venti anni attraversa il sentiero fischiettando. Si sente il latrato d'un cane. Entra l'Eros.


L'EROS                         Aspetti la Mina?
L' ORESTE                 Si.
L'EROS                         Bene. Puoi farne a meno. Al suo posto sono venuto io e io parlo.
L' ORESTE                 Tu? Ma io, per te, non mi sarei mai scomodato a venir qui.
L'EROS                         Questo lo sapevo talmente bene che t'ho fatto chiamar da·lei. 
                                A ogni modo, prima di 'cominciare il discorso ...
L'ORESTE                 Che discorso?
L'EROS                         Il nostro. Ecco. Prima di quello, sia chiaro che la Mina in tutta questa faccenda, 
                non c'entra e che se vuoi far qualcosa... 
L'ORESTE                 Non è certo a uno come te che andrò a dire quel che voglio o non voglio fare.
L'EROS                         Senti, Oreste, le parole convien tenerle per dopo.
L ORESTE                 Allora, parla. Perché la notte è fatta per dormire.
L'EROS                         Per gli altri, non per te e per me.
L'ORESTE                 Be'! Cosa vuoi fare? Confessarmi? Ah; perché il tono che t'è venuto è quello! 
                                Magari dopo esser stato a una delle tue feste... . '
L'EROS                         Esatto. Ma in tempo per esser qui all'ora stabilita e lucido quanto basta per dirti che le mani, 
                                su quel che è degli altri, non le metti né tu né nessuno della tua banda.
L'ORESTE                 Le mani? E le mani, su chi?
L'EROS                         Sul Lino.


L'Oreste scoppia an'dere.·


L'EROS                         Non ridere, perché adesso per ridere è troppo presto.
L'ORESTE                 E come faccio a non ridere? Parli del Lino come se fosse roba tua!
L'EROS                         Oreste! Che sia o non sia roba mia, riguarda me.
L' ORESTE                 Be', ma cos'è successo? L'hai adottato?


L'Eros non risponde.


L' ORESTE                 O l'hai acquistato in esclusiva?
L'EROS                         Piantala, Oreste!
L'ORESTE                 Io? Tu, devi piantarla, non io!
L'EROS                         Comunque, intorno al Lino, non si gira né per una ragione, né per l'altra.
L'ORESTE                 E allora digli che quando qualctino gli gira intorno, invece di starsene 
                                lì imbambolato a guardare, si ricordi di te e scappi per primo.
L'EROS                         Ho detto che a non mettersi tra i piedi, tocca a te e ai tuoi soci.
L'ORESTE                 Allora fagli una cinta attorno.
L'EROS                         Oreste!
L'ORESTE                 E se, per caso, avessi poi deciso di continuare?
L'EROS                         Parlerò.
L'ORESTE                 E di cosa?
L'EROS                         Di tutto.
L'ORESTE                 Perché invece sul tuo conto da dire non si trova niente ...
L'EROS                         Si può trovare tutto quel che si vuole. Ma per una cosa cosi, son disposto ad arrischiare tutto, 
                                anche la galera.
L'ORESTE                 Ma, allora ...
L'EROS                         Allora, cosa?
L'ORESTE                 Si, dico, proprio come una ...
L'EROS                         Oreste!
L'ORESTE                 Stavo per dire una figlia, non una donna! 
                                Una figlia o un figlio a cui, magari, invece d'insegnare ...
L'EROS                         Cerca di non esagerare, Oreste!
L'ORESTE                 Ma cosa credi? Che abbia paura d'una mezzadonna come te? 
L'EROS                         Le tue battute non mi toccano neanche. Mi fan solo pietà. Allora hai capito quel che voglio?
L'ORESTE                 Be', ma se te lo lascio stare, tu cosa mi dài?
L'EROS                         Niente.
L' ORESTE                 Ah! Il signorino vuole l'esclusiva, senza pagar pedaggio! Ma non ti sembra d'esagerare? 
                                Del resto, senti, se non sarò io o uno dei miei soci a tirarlo nella banda, sarà un altro. 
                                Al tuo Lino piacciono troppo questi ... Capito? E oltre a questi, piace troppo aver la faccia
                                stampata sui giornali. Chissà, forse sogna, come sognavi tu, di diventare una celebrità!
L'EROS                         Quello che sogna non ti riguarda. Allora, siamo d'accordo?
L' ORESTE                 Se paghi.
L'EROS                         Non ho mai pagato niente a nessuno.
L'ORESTE                 Be', ma con me la tua bellezza non conta. Fossi una donna... E poi credi forse di 
                                guadagnarteli così, i diritti?
L'EROS                         Cosi.
L'ORESTE                 Divertente!
L'EROS                         Tanto divertente che le bustine ...
L'ORESTE                 Che bustine?
L'EROS                         Le bustine. Ecco, loro. Da là a qua, viaggiano nelle mani del porco che tu sei. 
                                Ti basta, o vuoi che vada avanti?
L'ORESTE                 Va' avanti .. E di' pure che, nel naso, le tira poi su la gente delle tue belle feste!
L'EROS                         Mie, né più né meno di come son tue! In ogni caso la strada che va da là a qua ...
L'ORESTE                Taci!
L'EROS                  Dipende da te.


Una pausa


L'ORESTE                 Allora, visto che ci tieni tanto, visto che per te è proprio questione di vita o di morte ... 
                                Metti il cuore in pace. Da stasera, il tuo Lino sarà come se non esistesse. Ma anche le bustine. 
                                D'accordo? Silenzio per silenzio. E adesso vuoi un consiglio? Fammi pedinare. Non si sa mai. 
                                Potrebbe darsi che un giorno, chissà, i numeri girino anche a me.
L'EROS                         Oreste!
L'ORESTE                 E sii più generoso. Lo sai cos'è che sogna adesso il tuo protetto, oltre ai fumetti e 
                                ai giornali? La moto, sogna.
L'EROS                         L'avrà.
L'ORESTE                 E da chi?
L'EROS                         Da me.
L'ORESTE                 Avaro come sei?
L'EROS                         Avaro come sono.
L'ORESTE                 Finito?
L'EROS                         Finito.
L'ORESTE                 Allora, andiamo.
L'EROS                         Va' tu.
L'ORESTE                 Perché, aspetti qui il tuo fiore?
L'EROS                         No. Perché mi fai schifo.


SCENA V
[INC_22]


La stanza dove vivono le Carimati. Pomeriggio tardo.
 
LA GAETANA Guardami in faccia. Dico in faccia. Non abbassar
gli occhi. L'hai visto un'altra volta? T'ho domandato
se l'hai visto un'altra volta. Rispondi. O vuoi che ti
porti fuori e ti svergogni davanti a tutti?


LA ROSANGELA Si, l'ho visto. E allora?


LA GAETANA Come, allora? Allora a me? Allora a tua madre?
(Schiaffeggiando la figlia) Prendi, zingara! To',
prendi! E adesso sei disposta a parlar con tua madre
con il rispetto che si merita? Rispondi. T'ho detto di rispondere.
Non parli ancora? E allora giù la sottana, giù,
che vediamo cos'hai combinato anche stasera! Giù!


La Gaetana prende la Rosangela e cerca di strapparle di dosso
l'abito. 


LA ROSANGELA Mamma! Stai ferma, mamma!
LA GAETANA E perché ferma?
LA ROSANGELA Basta, mamma!
LA GAETANA Basta lo dirai quando sembrerà il caso a me!
LA ROSANGELA Basta! Basta, se no parlo! 
LA GAETANA  E allora parla. Su, parla! Cosa devi dirmi?
Che sei innamorata? Che gli vuoi bene?
LA ROSANGELA Mamma!
LA GAETANA Giocarti l'onore e la reputazione cosi, come
se fossero un bene che una volta perso si può aver di ritorno!
Una svergognata, ecco cosa sei! Una svergognata!
LA ROSANGELA E il Candidezza, allora?
LA GAETANA Il Candidezza è un maiale. E se non vuoI finir
dentro, dovrà star attento anche lui!
LA ROSANGELA Ho detto l'altro.
LA GAETANA L'altro, chi?
LA ROSANGELA Suo padre!
LA GAETANA Rosangela! 
LA ROSANGELA Suo padre! Si, suo padre! E adesso guardami
tu. Ho detto di guardarmi.
LA GAETANA Beh, perché? Cosa credi d'aver detto dicendo
suo padre? 
La ROSANGELA Non obbligarmi a parlare, mamma. Tu lo
sai, e lo sai anche troppo bene. Non vedi? Sei diventata bianca ...
LA GAETANA Ma cos'è che devo sapere? In nome di Dio, parla! Cos'è?
LA ROSANGELA Niente. Ma se non vuoi farmi schifo, non parlar più.
LA GAETANA Schifo, io? Schifo, tua madre?
LA ROSANGELA Tu, sì! Perché il Candidezza ...
LA GAETANA Chiudi la bocca, Rosangela! Chiudila! Perché, da quando sei col Gino, è diventata peggio d'una fogna!
LA ROSANGELA E invece, no. A questo punto la tengo
aperta e vado avanti, anche se dovessi buttar fuori solo
sporcizia! Perché tu, il Gino ...
LA GAETANA Il Gino?
LA ROSANGELA Sì, non è vero che non vuoi che lo veda
per il mio onore.
LA GAETANA E per cosa, allora?
LA ROSANGELA Per gelosia!
LA GAETANA Rosangela!
LA ROSANGELA Per gelosia! Te lo grido fin che vuoi e davanti
a tutti! Pestami, adesso! Vienimi addosso, su! Prendimi pei capelli! Strappali! Fammi venir giù il sangue, come l'altra volta! Avanti! Non ti muovi più? Dov'è
andato tutto il tuo coraggio? E gli uomini, devo esser ancora io e io sola a non saper che esistono?


Un lungo silenzio.


LA GAETANA È stato il Gino a dirtelo?
LA ROSANGELA Lui.
LA GAETANA Delinquente!
LA ROSANGELA E perché delinquente, se vi ha visti insieme
e se suo padre gli ha già detto ...
LA GAETANA Cosa gli ha detto?
LA ROSANGELA Che vuoI sposarti.


Una pausa.


LA GAETANA E allora? Ammesso che fosse vero, cosa vorresti
dedurne?
LA ROSANGELA Non voglio dedurre niente. Voglio solo
che mi lasci in pace.
LA GAETANA Ma io, se lo facessi, ricordati bene, non lo farei
per me. Lo farei anche e soprattutto per te.
LA ROSANGELA Per me? E per me, come?
LA GAETANA Bisognerebbe sapere tutto quel che abbiamo
 alle spalle. Da me, io, non l'avrei mai detto. Ma siccome,
adesso, ragazza non sei più, posso dirti tutto. Anzi,
devo. E allora lo sai cos'abbiamo da saldare ancora all'ospedale?
Centodiecimila lire. E tra negozi, affitto, cimitero
e funerali, lo sai cosa ci resta? Centotrenta. Come
non bastasse, al fratello di tuo padre siam debitori
di trentottomila per esser entrate qui... È la miseria che
ci viene addosso. La miseria che ci smangia e ci riduce
alla fame... Ma perché tu sappia tutto, non è nemmeno
per quello che la prima volta ho parlato col padre del
Gino. È stato per il tuo onore. Quell' onore che mi hai
gettato in faccia, come se per una madre fosse una colpa
far in modo che sua figlia non diventi una cagna. Solo
la seconda volta, quando son tornata perché t'avevo
trovato in tasca un altro biglietto di quel farabutto, un
altro, più lurido del primo ...
LA ROSANGELA A parlar così, dovresti andar adagio, perché da
un momento all'altro, il Gino potrebbe diventar
tuo figlio.
LA GAETANA Rosangela!
LA ROSANGELA Beh, se non figlio, figliastro!
Una pausa.
LA GAETANA Cosa credi? Che, se mi decidessi a accettare,
mi deciderei per amore? Ma io, ricordatelo, nella vita,
l'amore, l'ho provato una volta sola ed è stato per tuo
padre. E come non c'è stato niente prima, così non ci
sarà niente dopo.
LA ROSANGELA Sì? E se per caso mio padre tornasse indietro?
Se ti vedesse far quel che fai?
LA GAETANA Se tornasse indietro? Se mi vedesse?
LA ROSANGELA Credi che sarebbe contento? Credi che ti
direbbe: "Su, Gaetana, su, fai bene, avanti, non perder tempo?" Ti sputerebbe addosso. Ecco quel che farebbe!
LA GAETANA Rosangela!
LA ROSANGELA Addosso! Come vien voglia di far a me!
LA GAETANA E fallo! Se ti sembra che sia giusto e
che lo meriti, fallo! Ma non sarò certo io, dopo, ad aver
la coscienza piena di serpenti e di vipere! Tu, l'avrai!
Tu! Perché non hai voluto capire che se tua madre si
decide a quest'umiliazione, è anche e soprattutto per te...
LA ROSANGELA E per te, invece? 
LA GAETANA Anche per me, non lo nego. Ma non per le
ragioni che credi. Perché ero stanca, ecco perché. Stanca
di portar avanti una vita cosi. Stanca d'esser inseguita
dai debiti, dalla miseria e dalla fame. Stanca di soffrire
e esser senza più nessuno che difenda me, mia figlia e la
mia casa. Quanto al resto, gli uomini... 
LA ROSANGELA Gli uomini...
LA GAETANA Niente, Rosangela. Non parliamone più.
Adesso, tu sai tutto. Tocca a te, decidere quel che è bene
che tu faccia.
LA ROSANGELA Ho già deciso: io, il Gino, non lo lascio!
Quanto a te, se proprio vuoi sposarti con suo padre, fallo.
LA GAETANA Rosangela!
LA ROSANGELA Fallo, si. Ma il Gino resta insieme a me.
LA GAETANA Sì? E allora sorveglialo, il tuo Gino, perché
di amiche non ha te soltanto. Una per strada, ne ha! 
LA ROSANGELA Questa è una fandonia che inventi per difender
i tuoi interessi!
LA GAETANA I miei interessi sono anche i tuoi!
LA ROSANGELA Non è vero!
LA GAETANA Rosangela! Chiudi la bocca, se non vuoi che
ti strozzi!
Si sente picchiare e si sente gridare: "Basta, terrone della malora!
Tacete! Basta!”
LA GAETANA Ecco. Li senti? Sono loro ... I bei vicini che
siam venuti a prenderci in quest'inferno. Neanche il diritto
di parlare, c'è restato! Neanche quello! Adesso
avran sentito e ci faran andare sulla bocca di tutti, come
assassini.
LA ROSANGELA Se c'è una cosa che non m'importa, è proprio
quella.
LA GAETANA Rosangela!
LA ROSANGELA Ho detto che non m'importa!




SCENA VI 




In casa Repossi: il locale dove si mangia e dove dorme l'Eros. L'Alfonsina e l'Arialda stanno lavorando. Sono le sette. Da fuori viene con insistenza il rumore d'una moto che gira attorno allo stabile.


[INC_23]
L'ALFONSINA Ma quand'è che la finiranno di rovinarci i nervi con tutti 'sti motori?
L'ARIALDA Questo dev'essere il Lino. Da quando ha la
moto, tutte le sere, a quest'ora, è lì che aspetta il padre
putativo per fargli festa.
L'ALFONSINA Poi, per forza, dicono intorno che gliel'ha
regalata lui…


L'ARIALDA Voce di popolo, voce di Dio, cara la mia mamma!
Perché di questi tempi, le relazioni più son sbagliate e meglio vanno! Potessero combinarsi coi cavalli e coi cani, andrebbero più d'accordo ancora!


Una pausa.


L'ARIALDA Del resto, piuttosto che ridursi qui come mi sto riducendo io, meglio lui che le sue cose le sa amministrare. Anche se son cose da inferno di qua e poi anche
di là.
L'ALFONSINA Aspetta, Arialda, aspetta, prima di metterti in testa che sia successo chissà cosa!


L'ARIALDA E non son qui a aspettare? Perché, a mandar l'Eros là, dall'ortolano, non è mica stata la bisnonna! E allora? Non che speri niente. Figurarsi! Ma almeno saper le cose come stanno e non farsi far sceme più del necessario, almeno quello! Ha cambiato idea? Ne ha trovata un'altra? Va bene. Basta saperlo, poi si decide il da fare.


Una pausa. Da fuori continua a venire il rumore della moto.


L'ARIALDA E continua! Fosse per me andrei là a gridargli di scentrarsi, lui e la moto, contro il primo muro che trova.


[INC_24]
Entra l'Eros.


L'ARIALDA Allora?
L'EROS Metti il cuore in pace.
L'ARIALDA In pace, come?
L'EROS Non c'è più niente ma proprio niente da fare.
L'ARIALDA (Alla madre) Visto tu che dicevi tanto? Il cuore in pace! In pace, sì, in pace, se una ha voglia di metterlo! Ma siccome la voglia è un'altra ... Capito, tu?
L'EROS Beh, ma guarda che il Candidezza non sono io ...
L'ARIALDA E chi parla con te?
L'EROS Ah, non so, m'era sembrato.
L'ARIALDA E cos'è? Per te? Per il tuo tipo di gusti e di lavoro?
Ha paura che gli porti via i figli?
L'EROS No, per una donna. . .
L'ARIALDA E chi è? La terrona?
L'EROS Lei.
L'ARIALDA Ecco. Non gli basta a quelle negre là di venir su a portarci via case, posti, uffici e appartamenti, no, anche gli uomini adesso! Anche quelli! E tu ridi! Su, ridi! Ma allora ridi più forte! Avanti! Fatti sentir da tutti, piattola d'una piattola! Che tanto il pneuma non te lo fa più nessuno lo stesso!
L'EROS Ma chi ride, Arialda?
L’ARIALDA Niente. Lo so io, e se lo so io, basta. Ah, la terrona! La vedova che dal Pero han mandato via a furia di debiti e di calci! Una vedova che avrà passato più uomini d'una caserma! E quando gliel'hai detto, che faccia ha fatto?
L’EROS Ma cosa t'importa, Arialda, saperlo?
L’ARIALDA Ho detto di dirmi che faccia ha fatto.
L’EROS Nessuna faccia. Ha allargato le braccia come per dirmi che lui di colpa non ne ha. Poi ha detto: destino.


[INC_25]
L’ARIALDA Destino? Ma se destino è, si tratta del destino porco che m'è venuto addosso da quando quella li ha avuto la bell'idea di mettermi al mondo!
L’ALFONSINA Arialda!
L'ARIALDA Arialda, cosa? Perché, a me, che regali m'ha mai fatto la vita da quando ho aperto gli occhi? Avanti! (Una pausa) Destino, sì! Ma chiamatelo calore, che è meglio! Almeno si sa prima di cominciare, dove si deve sbattere!
L'ALFONSINA Arialda! Adesso, basta!
L'ARlALDA Calore, cara la mia mamma! Calore! Mica a tutte capita d'aver come spasimante una pasta molle com'è capitato a me! Uno che ha cominciato a muoversi
solo dopo che gli han dato i santissimi! Ci son anche quelli che bollono!
L'ALFONSINA Ma, senti, Eros, te l'ha proprio detto chiaro?
L'EROS Chiaro? Chiarissimo.
L'ARIALDA E cosa t'aspettavi, le mezzemisure da quel maiale là, che quel che ha, e per cui gli giran intorno anche le vedove dell'Africa, se l'è fatto succhiando il sangue della povera gente come noi? La terrona! Sì, perché io avrò paura d'una povera scema come quella vedova là!
L'ALFONSINA E che tipo è, poi?
L'ARlALDA Sarà calda anche lei! Perché, qui, ormai, si va avanti a furia di gradi! (Avvicinandosi alla credenza e fissando la fotografia del Luigi) Ma se credi d'aver vinto la partita e d'essermi tornato addosso un'altra volta ... Senti, parlo conte! Ah, ecco! Se credi cosi, ti sbagli! Prima d'impalmare quella là, i conti, il Candidezza, dovrà farli con me! Capito? E va' pur avanti a ridere, che tanto 'sta faccia qui ce l'avevi anche quando i becchini t’han saldato il coperchio! Ah, ecco! Perché almeno quello lo saprò! "Pare che ride ... "; siccome, conciato com'eri, non potevano dire che parevi un angelo. Ma io, prima di tornar sotto la tua grinfia, quella porca là gliela strappo di mano con la mia. Capito? E non mi fermerò davanti a niente! E più tu andrai avanti a smangiarmi la coscienza e la carne, e più andrò avanti io! 
L'ALFONSINA Arialda... 
L'ARIALDA Beh? Cosa c'è da guardarmi con quella faccia lì? Cosa vi siete messi in testa, che son diventata matta? Volete vedere che valore do più, io, a un povero scemo come questo. (Getta a terra la fotografia): Zero! Zero assoluto!
L'ALFONSINA Arialda…
L'ARIALDA E adesso qui la scopa, qui la scopa che lo mandiamo fuori del tutto!


SCENA VII
[INC_26]
In casa dei Candidezza: il locale dove si mangia. Sono quasi le otto. 


IL QUATTRETTI L'ho vista sì, non no! L'ho vista e l'ho anche sentita!
IL GINO E quando? 
IL QUATTRETTI Quando sei venuto fuori a prender la sarvietta. Era là sul letto. Non aveva su più niente e continuava  a chiamarti come se stesse tirando gli ultimi.
IL GINO Ma cosa vuoi sapere tu di quando una ha su tutto
e di quando non ha su niente! 
IL QUATTRETTI  Ah sì? E allora, guarda! (Leva dalla tasca  un fazzoletto e lo mette davanti agli occhi del fratello) Lo riconosci?
IL GINO Be', cos'è? Un fazzoletto come gli altri.
IL QUATTRETTI Non far finta, non far finta che c'è su anche
la cifra! C. R: Carimati Rosangela! E siccome tu, prima di cominciare, le hai detto di levarsi il rossetto, se no sporcavate la coperta, è anche tutto impiastrato. Sentilo, sentilo se vuoi godere un'altra volta!
IL GINO Allora se è cosi, dammelo. Dammelo che glielo riporto.
IL QUATTRETTI Lo vuoi? Sgancia.
IL GINO  Non sgancio niente. Piuttosto tientelo.
IL  QUATTRETTI  E quel che cerco. Così, stasera, il vecchio saprà come mantieni le promesse. Ti ricordi cosa t'ha detto l'altra sera? "Adesso basta, Gino. Vai con chi vuoi.
Cambiane una tutti i giorni. Ma la Rosangela, lasciala stare."
IL GINO E per darmelo, cosa pretendi?
IL QUATTRETTI  Tremila.
IL GINO Tremila? E dove vado a prenderli?
IL QUATTRETTI Affari tuoi. Ma per uno come te, che sta tutto il giorno in bottega ...
IL GINO Allora, va bene. Dammelo. Domani ti porterò la moneta.
IL QUATTRETTI  E allora aspetta quando mi farai veder la moneta.
IL GINO Sei proprio nato con l'anima del ricattatore, tu! Ma cosa ne fai, dei soldi? Si può sapere? Cosa ne fai, che non ti si vede spender mai una lira?
IL QUATTRETTI  Li tengo.


[INC_27]
Suona il campanello d'ingresso.


IL GINO Va', va' a aprire, che sarà lui.


Il Quattretti esce e rientra subito dopo con l'Arialda.


IL QUATTRETTI  Non è lui. È la luna.
IL GINO Che luna? (Voltandosi) Ah, lei ...
L’ARIALDA Luna? E luna, perché?
IL QUATTRETTI Non s'arrabbi. È un modo che ha trovato mio fratello per spiegarmi che, al suo posto, il papà ne ha scelto un'altra.
L'ARIALDA  E voi, un maiale cosi, avete il coraggio di chiamarlo ancora papà?
IL GINO Vada piano con le parole, signorina.
L'ARIALDA Piano, un corno! Del resto, fosse qui, glielo griderei in faccia. Anzi, com'è che non è ancora arrivato?
IL QUATTRETTI Si vede che sarà là a far il tenero con la Gaetana... 
IL GINO Ma Iei, scusi, perché è venuta qui? Non avevate sistemato tutto?
L'ARIALDA Perché, v'ha detto cosi?
IL GINO Cosi.
L'ARIALDA Lo vedete se non è un maiale! Tutto? Niente, non tutto! E per saper qualcosa ho dovuto pensarci io e mandar qui l'Eros.
IL GINO Quello è buono! 
L'ARIALDA Buono o non buono, affari che non vi riguardano. Come una serva, m’ha trattata! Peggio, come uno straccio! E io non capisco come facciate a dir di si a una che non sapete neanche da dove venga e cosa faccia, una piena di debiti fin sopra la testa, una che vostra mamma non l'ha nemmeno mai vista. Tu, poi ...
IL GINO Io, cosa?
L'ARIALDA Non far finta, adesso, perché se la Rosangela ti
piaceva veramente ...
IL QUATTRETTI Per quello, guardi, gli piace talmente che oggi al pomeriggio si son chiusi là, nella stanza, per due ore di fila.
IL GINO Ma perché glielo dici? Vuoi proprio che ti spacchi la faccia?
IL QUATTRETTI  Tu lascia fare a me, che con le donne non  valgo magari niente, ma, sul resto, ce ne voglion trenta di te per far me. Del resto, cosa vuoi ribattere? È o non è la verità? 
L'ARIALDA Oggi, al pomeriggio, qui, in casa ... E lui magari là, nei prati, con quella negra ... (Al Gino) Ma è vero? Gino, parlo con te. È vero? 


Il Gino non risponde.


L'ARIALDA Su, rispondi. È vero che eri qui con la Rosangela o è una strampalata del Quattretti?


Il Gino guarda il Quattretti come se stentasse a capire.


IL GINO Se lo dice lui ...
L'ARIALDA Come, se lo dice lui? Io parlo con te. Rispondi: è vero? Perché per me è importante, troppo...
IL QUATTRETTI Si, guardi, signorina. Stia tranquilla. È vero. Ho anche la prova.
L'ARIALDA E che prova?
IL QUATTRETTI (Levando il fazzoletto) Questo.
IL GINO Ma cosa fai? Sei diventato scemo, adesso?
IL QUATTRETTI Sta' in silenzio, per piacere, sta' in silenzio che cosi risparmierai di rubar in bottega! (All'Arialda) Lo prenda. Su, lo prenda ...


[INC_28]
L'Arialda prende con la punta delle dita il fazzoletto.


IL QUATTRETTI C'è anche la cifra. No, no. A destra. Cos'ha? Schifo? Dopo tutto, per cose che ci sian su, son poi sempre cose di donna.
L'ARIALDA E voi...
IL QUATTRETTI Noi, cosa?
L'ARIALDA Me lo potete lasciare?
IL QUATTRETTI Lasciare, come?
L'ARIALDA Lasciare, lasciare.
IL QUATTRETTI Dipende da quanto mi dà. Il Gino, per averlo, mi ha offerto tremila.
IL GINO Non è vero!
IL QUATTRETTI Taci, stupido, che sei il primo a sapere che è verissimo!
IL GINO Ma io non lascerò mai che il fazzoletto della Rosangela vada a finire in mano di quella lì! Rabbiosa com’è, chissà cosa combina! 
L'ARIALDA (Sempre tenendo fra le dita il fazzoletto) È il colmo, ecco, il colmo! Ma possibile, possibile che non siate riusciti a dirgli che la vostra povera mamma, con una donna come quella là, lo sapesse, non lo lascerebbe mai e poi mai? Il collo gli tirerebbe, piuttosto! Il collo! 
IL QUATTRETTI Allora, senta, del coso Iì, cosa vuoI fare?
L'ARIALDA Lo tengo.
IL QUATTRETTI E nella tasca cos'ha?
L'ARIALDA Come, cos'ho?
IL QUATTRETTI Dico, cos'ha in contanti?
L'ARIALDA E perché?
IL QUATTRETTI Perché se lo vuole, deve darmi tutto quel 
che ha. Sempre che basti. Su, vedere ...
L'ARIALDA Lei non tocchi.
IL QUATTRETTI Allora qui il fazzoletto!
L'ARIALDA (Levando dalla tasca del golf un borsellino) Prenda.
IL GINO Quant'è?
IL QUATTRETTI Dieci.
IL GINO Metà e metà!
IL QUATTRETTI Metà e metà, un corno! Tre e mezzo a te e sei e mezzo a me. E ringrazia Dio che t'ho fatto spartir la torta!
IL GINO Ma, la Rosangela ...
IL QUATTRETTI La Rosangela, la Rosangela! Tanto una volta o l'altra dovevi pur piantarla!
L'ARIALDA Allora, siete a posto?
IL QUATTRETTI A posto.
L'ARIALDA E adesso aspettatevi tutto.
IL QUATTRETTI Per me, signorina ... Tanto, se vuole che facciamo bella faccia alla nuova luna che tira in casa, deve cosi vederne!


[INC_29]


Un lungo silenzio. Il Gino esce. Si sente lo scricchiolio della  serratura. In fretta e furia, seppur con un certo orrore, l’Arialda raggomitola il fazzoletto e se lo infila nella tasca. Entrano l’Amilcare e la Gaetana. 


L’AMILCARE Ah, tu!
L’ARIALDA lo.
L'AMILCARE (Al Quattretti) Va' fuori, ma fuori di casa, non di qui. Capito? E fa' andar fuori anche il Gino.


Il Quattretti esce. Una lunga pausa.


L’ARIALDA E cosi ci siamo tutti. Anche la Napoli.
L’AMILCARE Cerca di non cominciare, Arialda ...
L’ARIALDA Be', perché? È forse nata sul Monte Rosa?
L’AMILCARE Arialda!
L'ARlALDA Lo sai cosa mi fai tu, adesso come adesso? Schifo, mi fai! Ma schifo qui, alla bocca dello stomaco. Quello schifo che poi ti fa tirar su anche la saliva!


Una pausa d'esitazione.


La GAETANA Amilcare, forse io è meglio che me ne vada .. .
L’AMILCARE Andare? Ma d'una povera esaltata come la Repossi non si deve aver paura!
L’ARIALDA Esaltata, si! Talmente esaltata che, se vuoi, posso cominciar subito a recitarti su il rosario!
L’AMILCARE E comincia! Cosi, prima cominci, prima finisci! Tanto 'sta scena, dovevo pur aspettarmela!


Pausa.


L’ARIALDA Allora hai proprio deciso? Finito? Finito tutto? Tutto liquidato? Promesse, progetti, carte, dote, pubblicazioni, cifre sulle federe e sui lenzuoli, stanza mezzacomprata e mezzacomprata da me … 
L’AMILCARE Se è per quello, guarda, tela posso ricomprar quando vuoi.
L’ARIALDA Grazie. Ma dei tuoi soldi, al massimo, posso servirmi come carta da cesso! E di' un po', i conti, quelli che dovevi arrangiar coi parenti della Vittoria, sarebbero questa vedovazza qui?
LA GAETANA Signorina!
L'ARIALDA Mi chiami pure Arialda, che tanto, non abbia paura, appena mi sarò sporcata la bocca, la chiamerò anch'io col nome di battesimo! 
L'AMILCARE Non farci caso, Gaetana. Non farci caso. È una povera mentecatta!
L'ARIALDA Ah, siam già arrivati al tu! E quanto agli incontri nei prati, siamo restati al braccio e braccio, o siam passati alle complicazioni?
LA GAETANA Arialda! La pianti!
L'ARIALDA E dica, su, dica, come l'ha trovato in confronto al morto? Perché il morto, quello, è inutile che faccia finta, quello ce l'ha anche lei!
LA GAETANA Ho detto di piantarla!
L'AMILCARE Porta pazienza. È questione d'un momento. Fammi il piacere, porta pazienza, Gaetana.
L'ARIALDA Porti pazienza, che Gaetana fa rima con puttana!
LA GAETANA Basta, Arialda! Adesso, basta! (Scagliandosi contro l'Arialda) Lei è una svergognata. Ritiri quello che ha detto! Ritiri quello che ha detto o la strozzo!
L’ARIALDA Non ritiro niente! Anzi, se vuole, glielo ripeto! E lei, lasci andar le mani! Capito? Le lasci andare! 
L'AMILCARE Lasciala, Gaetana! Fammi il piacere! Lasciala! Lasciala che a calmarla ci penso io! 


La Gaetana si stacca dall'Arialda. L'Arialda in fretta e furia si sistema sottana e capelli. Una lunga pausa.


L'ARIALDA Ecco. Lo vedi, dove m'hai fatto arrivare? Lo vedi? A non capir più né cosa faccio né cosa dico. E tutto per quella bestia li! Ma la nostra casa? Amilcare, dov'è la nostra casa? Dov'è? Perché sa, cara la mia Carimati, tra noi avevamo già parlato anche di quello. Di tutto, avevamo parlato. Qui ci va questo, là ci va quest'altro. Questo si tiene, questo si toglie ... Finito anche quello, eh, Amilcare! Finito tutto. Ma a te, a te, tua moglie, non dico quando sei là, in negozio, ma almeno in letto, dove dopo tutto ha penato per dei mesi e dei mesi, non ti vien proprio mai in mente? E quello, che t'ha detto prima d'andar in agonia, non ti gira mai nella testa? Proprio mai? "Ricordati, Amilcare. Se devi sposarti... Ecco, se devi sposarti ... " E con gli occhi guardava me, non quelIa li! Li vedo ancora, li vedo sempre. Ce li ho qui, davanti. Mi sembra di toccarli. Quegli occhi più sbiaditi di quelli d'una gallina; quelle labbra bianche, come se a furia d'emorragie, del sangue non ci fosse restato 'neanche l'ombra ...


Una pausa.


L'AMILCARE (Alla Gaetana) Gaetana, forse adesso è meglio davvero che torni a casa ... Tanto, qui ... 
L'ARIALDA  No. Resti, resti perché il bello comincia solo adesso. (AII'Amilcare) Sicché per te... Ecco, per te, l'Arialda andava bene solo fin a quando non spuntava un'altra luna. È cosi?
L'AMILCARE Ma cosa c'entra la luna? 
L'ARIALDA  Non che voglia paragonarmi a 'sta meraviglia qui per quel che riguarda bellezza, amore e calore…
LA GAETANA Ma, insomma, ha intenzione di ricominciare un' altra volta?
L'ARIALDA Se è il caso, si! (Tornando a parlar all'Amilcare) Ma tu cosa credi che possa pensare la Vittoria di tutte le tue fregole? La Vittoria che di 'ste schifose della bassa non voleva neanche parlare? Le odiava! Le odiava prima ancora di vederle! Bastava che sentisse l'odore, per scappare ...
L'AMILCARE Beh, e con questo? 
L'ARIALDA Il  "con questo" lo conosci e straconosci!
L'AMILCARE Ma l'amore è amore!
L’ARIALDA Perché, ti sei  forse messo in testa che questa qui ti vuole bene?
L’AMILCARE Più di te, di certo.
L’ARIALDA Più di me sarà brava nei prati, sui lenzuoli e sulle federe, magari lenzuoli e federe marcate con la cifra di quando l’amore lo sentivi per la Vittoria! Ma per il resto… Cosa credi che ti si sia attaccata per fare? Per questi, ecco per cosa! Per questi! 
LA GAETANA Mandala fuori, Amilcare! Mandala fuori o non so più cosa faccio!
L'AMILCARE La Gaetana ha ragione! Fuori! Su. Va', va'! Tanto ormai quel che è fatto è fatto.
L'ARIALDA Quel che è fatto è fatto un corno! Perché io non mollo!
L'AMlLCARE Cerca di non diventar ridicola, AriaIda. Cerca di non andar troppo giù, cerca di non scivolar troppo in basso ...
L'ARIALDA E allora, perché m'hai baciata quella sera là, alla cava? Perché m'hai stretta qui? Perché m'hai tirato giù il corpetto? Cosa credi, che a una donna si possano far provare certe cose e poi, basta, chiuso, niente? (Alla Gaetana) Ah, perché sa, non s'illuda, l'amore, sia .. pur nel niente di cui son capace, con il suo Amilcare, avevo cominciato a farlo anch'io!
LA GAETANA Quello che lei ha fatto, non m'interessa!
L'ARIALDA Credo bene! A lei, che interessa, è solo la bottega e il conto in banca! 
LA GAETANA Arialda! Cerchi di capire che anche la pazienza dei santi ha un limite! 
L'ARIALDA Un limite, sì! Un limite che passan tutti, e lei per prima! Perché questa casa qui, se c'è una che la conosceva e aveva il diritto di chiamarla casa mia, questa è la sottoscritta! Capito? Quando la morta era ancora  là, nel Ietto, e lei se ne stava al suo Pero, la minestra, i cornetti e la fesa, a prepararli su questi fornelli, son stata io! E la pulizia? E i pavimenti? E i vetri? E le maniglie? Chi li faceva, la tua terrona anche quelIi? E la padella, alla Vittoria, quando le scappava, chi gliela  metteva? E quando nessuno, neanche la tua bella sorella, ce la faceva più a resistere, perché la fistola che le si era aperta qui, all' appendice, puzzava come se invece che carne di cristiani fosse carne da macello, chi stringeva i denti, chi faceva finta di niente e stava lì, a tirar via il sudore e a far aria? Su, rispondi! Chi?


Una pausa.


L'ARIALDA' Non parla più nessuno, adesso? Tutta 'sta gran passione che vi tira uno nelle braccia dell'altra, non si rivolta più? (Alla Gaetana) VuoI strapparmi i capelIi, ancora? VuoI strangolarmi? Avanti. Sono. qui. Ma lei... E mi guardi, su, mi guardi, dato che siam qui faccia a faccia! Ecco, lei, un uomo, l'ha pur avuto. La sera, lei, quando non se ne può più e la miseria, la vita e la fame fan venire una roba qui, ecco, uno a cui parlare, uno da cui farsi abbracciare e con cui fare quelle tre o quattro scemate che metton a posto tutto, lei l'ha avuto. II ventre, a lei, una volta le s'è gonfiato! Ma io? Io, niente. Coi morti vado a letto, io! Ha capito? Coi morti! E con quelli, le tre o quattro scemate, zero! E il ventre, se si gonfia, è solo di bestemmie! 


Una pausa.
[INC_30]
L'AMILCARE Va', Gaetana .. Va' a casa. Poi verrò anch'io e parleremo ...
L'ARlALDA Tu non vai da nessuna parte!
L'AMlLCARE Ma allora vuoi proprio cimentarmi! Vuoi proprio costringermi, obbligarmi!
L'ARIALDA Sì, perché prima d'andar da quella là o da chiunque altra, tu i conti devi farli con me!
L'AMILCARE Sì? E allora ascolta. Lo sai perché ho preferito la Gaetana? Perché la Gaetana è una donna. Perché è una donna che sa cosa vuoi dire star vicino a un uomo.
Perché è una donna  che sa far la minestra ma sa anche star nei prati. E se vuoi saper tutto, perché è una donna che non ha un fratello che si chiama Eros.
L'ARIALDA Cos'hai detto?
L'AMILCARE Ho detto, perché è una donna che non ha un fratello che si chiama Eros. Ti basta, o vuoi che vada avanti?


Una pausa.


L'AMILCARE E adesso chi è che non parla? Ma sì! Del resto, a tirarmele fuori, ‘ste cose, non son stato io. Sei stata tu! Con tutta la tua rabbia, il tuo veleno e la tua nevrastenia! Ma cosa credi,  che sia colpa degli altri se il tuo Luigi è morto senza neanche averti baciata?


Un'altra pausa.


L'AMILCARE E adesso, basta! Non parliamone più! proprio più, perché se no mi si spacca il cuore!


[INC_31]
La Gaetana si avvicina all'Amilcare e gli mette le mani sulle spalle. L'Arialda si tende tutta, muove nervosamente le dita nel fondo delle tasche come se non trovasse la forza per decidersi. Poi, di colpo, alza la testa.


L'ARIALDA Secondo la tua morale, dato che sul conto dell’Eros ne hai fatta tanta, è meglio un fratello come mio o un incesto come quello che sta succedendo in casa tua?
La Gaetana e l'Amilcare si guardano inorriditi.
L'ARIALDA Incesto! Incesto! Perché, cosa credete? Che i vostri figli abbian smesso di far porcate? Anzi, ne di più e le fanno qui, in casa vostra! Guardate! Guardate questo! (Estrae il fazzoletto e lo mostra alla Gaetana)  Lo riconosce?  È della  sua Rosangela. L'ha lasciato qui  oggi, intanto che era sdraiata là, sul letto del Gino. Non ci crede? Lo chieda, lo chieda al Quattretti. Del resto, c’è su anche la cifra: C. R. Carimati Rosangela. 


Una lunga pausa. L'Arialda fissa per un attimo l’Amilcare e la Gaetana.
L'ARIALDA (Con un urlo) E adesso addio, vedovo della  merda! Anzi, arrivederci!


SECONDO TEMPO
SCENA I
[INC_32]
In casa Repossi: il locale dove si mangia e dove dorme l'Eros. Sono le nove di sera. L'Eros, in slip e camicia, sta annodandosi la cravatta davanti allo specchio dell'armadio. Un colpo, cupo e rabbioso, apre la porta. Scarmigliata, gli occhi fuor dalla testa, come se fosse inseguita da un'orda di cani, entra l’Arialda.


L’ARIALDA Vinto, sì, vinto! Vinto, cosa? Povero marcione! Si vede proprio che in tanti anni che siam stati assieme, oltre a non avermi toccata non sei neanche riuscito a capir quel che sono! Ma cosa credi che mi chiamavan per fare, l'Arialda di Milano? Solo perché sabotavo i tuder e quelli del Musso? 
L’EROS Arialda ...
L’ARIALDA (All'Eros) Mettiti addosso qualche cosa, tu! Fammi 'sto piacere! Mettiti addosso qualche cosa, che così mi fai schifo! Perché, per bello che sei, di vedermi intorno carne di cristiani non ne posso più! Se è notte, perché è notte; se è giorno, perché è giorno ... L'ho sempre addosso, come se m'avesse spaccato la testa e mi fosse entrato dentro! Nudo, bianco ... Nudo e bianco, come l'ha fatto quella balenga ché è alla Baggina! Ride! lo senti? Ride così, dalla mattina alla sera, con quella bocca più schifosa d'una latrina! Come se non sapessi che, prima di metterlo nella cassa, gliel'ho sistemata io con uno stoppone di bambagia!
L'EROS (Avvicinandosi all'Arialda) Arialda?
L'ARIALDA Copriti! Su! Mettiti 'sti calzoni! Mettiti qualche cosa, Eros! Cosi non posso neanche venirti vicino. Assomigli troppo a lui! Fallo, Eros! In fretta! Fallo!


L'Eros prende dalla sedia i calzoni e se li mette.


L'EROS E adesso? Arialda? Adesso?


L'Arialda s'avvicina al fratello e, seppur con un certo orrore, lo prende per le braccia.


L'ARIALDA Guardami.
L'EROS Cosa c'è?
L'ARIALDA Ho detto di guardarmi.
L'EROS Arialda? Non fissarmi cosi, Arialda. Parla.
L'ARIALDA T'ho mai domandato qualcosa io, per me? Rispondi.Te l'ho mai domandato? Ma se adesso son qui, a domandartelo, come una disperata che non mangia, non dorme, non vede, non pensa e non ragiona, è perché non ne posso più, Eros! Più! Quel maiale là, io, bisogna che me lo tiri via dalla testa, dalle spalle, dagli occhi, dal ventre, dal letto, da tutto! Bisogna che lo riduca in niente! Bisogna che lo bruci! Bisogna che non ci sia più e che non ci sia più da nessuna parte, neanche qui, nella coscienza! Se no, un giorno o l'altro, ma presto, molto presto ...
L'EROS Un giorno o l'altro?
L'ARIALDA Mi troverete qui, con la cannetta nella bocca. Guardami, Eros! Non aver paura! Guardami. Guarda qui! Qui, dove quel marcione continua a toccarmi, perché
dice che c'è restato il segno dei baci dell'Amilcare! C'è restato? Vedi qualcosa, tu? No? E allora gridagli che non è vero! Gridagli che non c'è! Gridaglielo, Eros! Perché se non ti metti a gridare tu, si rimette lui! Ecco! Lo senti? Ricomincia! Ricomincia! Continua a ridere, a ridere così! Mi ride in faccia, sulle spalle, dappertutto! Mi punta il dito contro e ride, ride! "Tu che credevi di farmela, hai visto?" Mi dice così, Eros! Mi dice che dal suo patronato non potrò mai uscire! Perché le promesse fatte ai morti, son più delle promesse fatte ai vivi. Ma allora; se proprio vuoi, grida più forte, o marcione! Grida in maniera che ti sentano anche gli altri, perché se continuo a sentirti solo io, posso sempre risponderti che non è vero! Di segni, qui, come sulle spalle e in mezzo alle gambe, non ce n'è! Li vedi tu! Tu e basta! L'Amilcare mi ha baciata, sì! E allora? II tuo patronato è finito. E anche la promessa. Con te è finito tutto. Tutto, marcione!
L'EROS Arialda? Cerca di star calma. Cerca di guardar me, Arialda ...
L'ARIALDA Vuoi che stia calma? Vuoi che torni quella che ero prima? Sì? E allora ascolta. Non son riuscita a sposarlo io, il Candidezza? E allora il Candidezza non lo sposerà mai nessuna! E tanto meno quella porca di un'abissina là!
L'EROS Arialda!
L'ARIALDA Nessuna, Eros! E se tu hai addosso il mio sangue, se a questa disperata qui vuoi ancora del bene, devi volerlo anche tu! Nessuna, Eros! È l'unica maniera che mi resta per vendicarmi dei morti e dei vivi! L'unica maniera per chiudere la bocca a questa jena che mi vien dietro notte e giorno, mattina e sera! Mi salta addosso, mi prende, mi parla del suo amore, mi bacia le gambe, mi accarezza,  mi bacia il ventre, mi svergogna perché ho cercato di tradirlo e non ci son riuscita, mi stringe qui, qui, dove m'ha baciata l'unico vivo che m'è venuto vicino ...
L'EROS Ma io cosa posso fare, Arialda? Dimmelo. Cosa posso fare? 
L'ARIALDA La Mina. È lei quella che mi serve …
L'EROS Ma perché, Arialda? Perché vuoi far diventar tutto più difficile di quel che è? Aspetta un po', Arialda. Aspetta due, tre giorni. Hai una casa, un mestiere ...
L'ARIALDA Ho un morto, io, non un mestiere! E adesso ce l'ho talmente che, appena capisce d'avermi lasciato un po' di fiato, torna indietro! Telloli, Eros! Telloli! Ricomincia!
Più bianco, più schifoso e più nudo d'un verme!
L'EROS (Scrollando la sorella) Arialda! Cosa ti metti in testa? Guardami, Arialda! Arialda?
L'ARIALDA Vuoi farmi credere che se faccio cosi sono una dannata, una bestia, una porca? Bene! L'han fatto talmente tutti, con me, e lo stai facendo tu da quando sei passato dall'altra parte! No! Adesso non mi fai più pietà, marcione! E neanche quelli là, me la fanno! Non mi fa più pietà nessuno! Di pietà, con voi, ne ho già avuta abbastanza! Ed è per quello che mi son ridotta cosi!
L'EROS Cerca di renderti conto, Arialda. Cerca di cambiar idee. Quelle che ti sei messe in testa son solo manie...
L'ARIALDA Manie, si! Manie, che se non finiscono, il ventre dovrò riempirmelo anch'io, ma di gas, non di figli!


Una pausa.


L'ARIALDA Eros! Guardami, Eros! Cos’hai adesso? Paura anche tu? Non tenermi. Tanto, io non sono come loro. lo. non scappo! Vuoi aiutarmi? Vuoi liberarmi da questa giostra qui che mi ossessiona? E allora va', va' a chiamare la Mina. Falla venire. qui. È lei, lei sola che può salvarmi. Falla venire, Eros! 
L'EROS Ma se anche andassi e la facessi venire, quando sarà qui?... 
L'ARIALDA  Quando sarà qui, ci penserò io. Non li odia anche lei quegli assassini di giù? Non ha bisogno anche lei di sfogarsi, di prendersi su loro una vendetta che la ripaghi di quel che han combinato a sua sorella? Del resto ho già disposto tutto, Eros. VuoI cinquanta, per accettare quel che le domando? Avrà cinquanta. VuoI cento? Avrà cento. VuoI di più? Avrà di più.
L'EROS La questione non è quella, Arialda. Perché per quello ...
L’ARIALDA Per quello? Parla, Eros. Per quello?
L EROS Dirà di si, senza bisogno di niente. Mi si è attaccata come serva, e tutto quello che dico fa. Potrei chiederle di buttarsi sotto il treno, farebbe anche quello.
Ma quel che tu vuoi, cos'è? Che vada là e faccia perder la testa all'Amilcare?
L'ARIALDA Quello. E che la Gaetana sia fuori via da quella casa e da quel letto che dovevan essere il letto e la casa della mia liberazione e invece stan diventando letto e la casa del mio inferno! Che torni là in mezzo ai suoi debiti e al suo Pero! Che la insultino! Che la la prendano a sassate per quella cagna è! E che insieme a lei, se ne vada lui! Che lo spurgo addosso, me lo getti anche da morto non solo da vivo. E che quello spurgo sia la sua fine! Ma la sua fine per sempre!
Una pausa.
L'EROS Ma sei certa che poi non ti verrà in testa di fermarti? Perché allora, fermarti, non sarà più possibile. 
L’ARIALDA  Fermarmi? Li odio talmente, io, lei, quello là e tutta sta baraonda di morti e di vivi, che per farmi tacere dovrebbero ammazzarmi l’anima! Hai capito, Eros? L’anima! Ma quella non me l'ammazzerà mai nessuno!


Una pausa.


L'ARIALDA E adesso finisci di vestirti e va’. Va', che io ti aspetto.




SCENA II
[INC_33]
I prati e le siepi intorno alla cava. È notte. Entrano l'Angelo e l'Adele. 


L'ADELE Perché non vuoi parlare, Angelo? Dimmelo. Perché?
L’ANGELO Lascia stare, Adele. Non tormentarmi. Se parlassi, rovinerei la sera anche a te.
L'ADELE Ma qualunque cosa devi dirmi, non sarà mai come star qui, così, e tacere. Se dobbiamo vivere insieme, dobbiamo divider tutto, Angelo: cose che van bene e cose che van male.
L'ANGELO Ma questa è una cosa che manda all' aria tutto. Altro che appartamento, caparra e salotto! Non ci resta più niente, Adele. Più niente.
L'ADELE Ma, allora ... Angelo? Parla. Di' qualcosa, Angelo.  Ti han licenziato? Angelo? È così? Ti han licenziato?


L'Angelo abbassa la testa. Una pausa.


L'ANGELO E adesso lo vedi, lo vedi cos'è la vita? Ti riduce ad aver vergogna anche di chi vuoi sposare. Perché, a me, adesso, sembra d'esser in torto. 
L'ADELE In torto? E in torto come, Angelo? E poi, di cosa  vuoi aver vergogna? Non piangere, Angelo. Se dovremo aspettare, aspetteremo.
L'ANGELO Ti mandano via, e non puoi dir niente Perché  se non accetti, chiudon la fabbrica e allora invece di quindici o venti, a spasso, ci van tutti! Far famiglia, metter su casa: un sogno che dovrebbe essere il sogno di tutti! E invece, ecco qui: non si può.
L'ADELE Non piangere, Angelo. Su, non piangere. Non saran certo loro a cambiare quel che c'è tra noi. lo ti voglio bene. Per me tu sei tutto. E per diventar tua moglie, se è necessario, aspetterò tutta la vita. E poi ...
L'ANGELO E poi?
L'ADELE Niente, Angelo, niente. Andiamo avanti. Andiamo dove siam sempre andati...


I due s'inoltrano nel folto delle siepi. 


[INC_34]
Entrano l'Amilcare e la Mina.


L'AMILCARE Be', ma sa, con me, non è che una donna possa scherzare. Fin quando si tratta di quelle che han già passato gli anta, allora la cosa va da sé. Per quanto, anche lì ... Ma, con una ragazza come lei...
LA MINA Con una ragazza come me?
L'AMILCARE Lei lo sa: lei è bella, Mina. Lei è giovane. Lei ha tutto quel che ci vuole per farmi perder la testa.
LA MINA E tu perdila!
L'AMILCARE Adopera sempre il tu, cosi?
LA MINA Certo. Perché dopo il tu, di solito, viene questo.


La Mina si stringe al collo dell'Amilcare e lo bacia. Una pausa.


L'AMILCARE Mina? Anche il nome, ha! Un nome che si dice cosi. Basta aprir bocca: Mina.
LA MINA Mina: come quella che adoprano per far saltar i le strade, le cave ...
L'AMILCARE E che adesso sta facendo saltar me! Ma fa cosi con tutti?
MINA lo? Solo con quelli con cui val la pena.
L’AMILCARE E secondo lei, io la valgo?
LA MINA Di': "secondo te", Amilcare. Il "secondo lei" non mi piace. Di': "secondo te." 
L'AMILCARE Secondo te ... Ecco, secondo te, io la valgo?
LA MINA Tu? Ma tu vali tutto.
L'AMILCARE Vecchio come sono?
LA MINA E cosa pensavi, che mi piacessero le farfalle del giorno d'oggi? Son tutti dei signorini che si riempiono i portafogli nelle maniere più schifose. Tu, invece... Sentirsi finalmente addosso delle mani che son mani una bocca che bocca, un collo che è collo, dei calzoni che son calzoni...
L'AMILCARE Mina!
LA MINA Gli uomini, a me, piacciono così, Amilcare, come sei tu. Senza maniere, senza profumi, ma con la forza, la salute e il cuore.
L'AMILCARE E gli altri?
LA MINA Li odio! E se ti son venuta tra i piedi, è anche per quello. Perché ho bisogno di vendicarmi di loro.
L'AMILCARE E per vendicarti, hai scelto proprio me?
LA MINA Te. E se non fossi stato tu, sarebbe stato uno tale quale te. 
L'AMILCARE Mina ... Oh, Dio, che bocca, Mina! Che profumo!
LA MINA E non è bello, questo? Non è bello, che il profumo venga da me e dal mio vestito?
L'AMILCARE Mina? Tu non sai cosa sta succedendo a 'sto povero Amilcare! Non te lo immagini neanche...
LA MINA Potrei immaginarmi tante cose! Per esempio che la donna con cui sei adesso non è capace di far niente.
L'AMILCARE Vicino a te, per forza!
LA MINA E uno come te, si butta via con una terrona come quella là? Ma io, vorrei vederli tutti morti, quei ladri della bassa! Tutti! 
L'AMILCARE Mina …


[INC_35]
LA MINA Tutti, si! Perché li odio! E cosi devi fare anche tu, Amilcare! Se è vero che vuoi starmi insieme, la Gaetana ...
L'AMILCARE La Gaetana?
LA MINA Amilcare! Baciami, Amilcare. Baciami. Quando ti metto la testa qui, sulle spalle, e tocco la camicia, mi par d'essere là, nella tua bottega: lo stesso odor di verze,
di carote, di pere, di mele ... Stringimi, Amilcare. Più forte. Più forte ancora. Stringimi, fino a non farmi capir più niente, perché questa vita qui è una galera, Amilcare. Una galera dove si deve piangere, soffrire, piangere, soffrire e basta.
L'AMILCARE Mina... 
LA MINA No, non parlare. Lasciami dire tutto quel che voglio! Stringimi, Amilcare. Ecco, stringimi cosi. Tu si, tu si, che sei un uomo. E allora dillo, Amilcare. Di' che
la Gaetana è una porca. Ho bisogno di sentirtelo dire. Di' che ti fa schifo, come tutte le donne e gli uomini della sua razza! Dillo, Amilcare! Poi vedrai, cos'è la tua Mina... Hai una stanza, in casa, dove possiamo andare a star in santa pace? 
L'AMILCARE Cosa vuoi che abbia, io, Mina? Ho i miei due terremoti: ecco cos'ho.
LA MINA E allora andremo nella mia. Perché l'amore, qui, sull’erba, convien lasciarlo ai sentimentali, ma per noi... Di’, di’ che non la vedrai più.
L'AMILCARE Se sei tu che me lo domandi...
LA MINA lo, si. E allora dillo, Amilcare. Di' che la Gaetana è una falsa.
L'AMILCARE È una falsa, Mina.
LA MINA Di' che è una che sfrutta e basta.
L'AMILCARE Una che sfrutta.
LA MlNA Di' che toccarla, ti fa schifo; schifo, vederla; schifo, pensarla.
L'AMILCARE Schifo, Mina. Schifo. Perché, per me, la sola, vera donna, sei tu. Tu, Mina.
MINA lo, Amilcare. Hai ragione. lo.
L’AMILCARE Mina? Tu. Tu ... Non so ... Tu sei come il sole. Mi fai diventare anche poeta ... Oh Mina! Mina!
LA MINA Di' che tra te e lei non ci sarà più niente. Di' che romperai tutto. Tutto, Amilcare! Se lo dici, dopo, quando saremo là, nella stanza ...  Guardami, Amilcare. Quando saremo là, nella stanza ... Hai capito? Si, proprio la roba che pensi: quella. E allora, dillo Amilcare. Dillo. 
L’AMILCARE Si, Mina. Romperò tutto. Non ci sarà più niente, e quel che davo a lei lo darò a te. Soldi, sentimento, amore. Basta che tu non mi lasci qui, solo, senza più niente e nessuno.
LA MINA Lasciarti? E perché, se t'ho detto che a me piacciono gli uomini come te? 
L'AMILCARE E allora su, Mina. Ecco. Cosi. Più vicino. Più vicino ancora.
LA MINA I terroni bisogna mandarli all'inferno tutti, Amilcare! Ricordati. Bisogna mandarli tutti là! A far l'amore qui, dobbiamo restare solo noi. Perché loro non son capaci che di tradire, tradire e basta! Anche la tua Gaetana, cosa credi? Forse sta già facendoti le corna, forse è già là nei prati con qualche vagabondo del suo paese ...
L'AMILCARE Mina!
LA MINA Ci rubano tutto! Pace, soldi, donne, uomini, lavoro. Devi odiarla, Amilcare, la tua Gaetana! Se vuoi che ti faccia quel che ti farà perder la testa, devi bestemmiarla! Devi augurarle solo disgrazie!
L'AMILCARE Mina!
LA MINA Avanti! Di' così! Di': Gaetana, tu non sei una donna, sei una cagna! Dillo!
L'AMILCARE Mina!
LA MINA Ho bisogno di sentirtelo dire, Amilcare! Senza quello, non son capace di far niente! Per amarti, per volerti bene, per quella roba là, devo sentirtela odiare,
odiare con tutta l'anima!
L'AMILCARE Mina ...
LA MINA Non baciarmi, adesso. Aspetta dopo, quando saremo nella stanza. Là faremo tutto. Ma adesso devi
cominciare così.
L'AMILCARE Allora andiamo avanti. Avanti ti dirò tutto, Mina. L'insulterò, la bestemmierò ...
LA MINA Se è così andiamo, Amilcare. Andiamo avanti. Andiamo dove vuoi.


I due si staccano ed escono dalla parte opposta da cui son entrati. Un lungo silenzio. Si sente, lontano, il trascorrere delle macchine e dei camions, mentre qualche fischio e qualche richiamo si perde nell' aria. 


[INC_36]
Allora, dal fondo, si fanno avanti la Rosangela e il Gino.


LA ROSANGELA No, Gino. Basta. Ormai tra noi è finita.
IL GINO Ma perché dici così?
LA ROSANGELA Perché io non sono una che si prende per giocarci insieme un momento e poi sbatterla via così, come uno straccio. Prima era diverso. Prima lo sentivo, Gino, lo capivo: mi venivi insieme perché mi volevi bene. Ma adesso, cosa vuoi? Adesso è solo un diversivo, un diversivo come tanti altri... 
IL GINO Ma cosa ti sei messa in testa?
LA ROSANGELA Mi son messa in testa che, a parte l'Enrica ...
IL GINO Cosa vuoi farmi, la scena di gelosia?
LA ROSANGELA  Non voglio farti nessuna scena. Voglio solo dirti che, a parte quella bestia là, ce ne sono delle altre Tante! Troppe! Ma allora se è per divertirmi, nei prati, piuttosto che con te, vado con tutti. Cosa credi, che non abbia anch'io chi mi sta dietro? Ma a te ascoltami: io, a te ho voluto bene. Ma bene con tutta l'anima. Cosa credi? Sono giorni che non riesco più a aver pace. Sono notti che non riesco più a dormire! Continuo a girarmi nel letto, allungo le mani per toccarti, ti chiamo, ma tu non ci sei... Non ci sei, Gino. Non ci sarai più. lo lo so: più! E allora non mi sento di gettar nella palta tutto quel che ho sentito per te. Se dovrò soffrire, soffrirò, ma a testa alta, con la coscienza a posto.
IL GINO Tu parli così, ma sei la prima a sapere che se è successo quel che è successo la colpa non è mia.
LA ROSANGELA La colpa è di quella disgraziata là, di mia madre che ha rovinato tutto. Tutto! Ma è anche per quello che dobbiamo piantar qui e lasciarci. Se la cosa restava come prima, non m'importava niente scappar di casa, venirti insieme, girar il mondo con te, vivere in una cantina. Anzi sarebbe stato il paradiso. Ma adesso, per così poco ...
IL GINO Per così poco?
LA ROSANGELA Non far finta, Gino. A questi giochetti la Rosangela non ci sta. O tutto, o niente. E allora, basta. Ognuno per la sua strada; tu per la tua, io per la mia.
IL GINO Se lo vuoi...


Una pausa.


IL GINO Allora? Dobbiamo proprio lasciarci? E dobbiamo lasciarci così, senza neanche un bacio?
LA ROSANGELA Così. Senza neanche un bacio.


Il Gino guarda un momento la Rosangela, poi esce. La Rosangela da parte sua resta per un attimo nel folto della siepe, poi prende la direzione opposta ed esce anche lei. 


[INC_37]
Una lunga pausa. Quindi entrano l'Eros e il Lino.


IL LINO  Cos'hai, Eros?
L’EROS Niente. 
IL LINO Dimmi cos'hai. Dimmelo, Eros. Dimmelo.


Una pausa.


IL LINO Vuoi che vada? 
L'EROS No. Resta qui.
IL LINO E allora, parla. Cosa t'è successo?
L'EROS Ho voglia di piangere. 
IL LINO Ma perché?
L'EROS Si sapessero sempre i perché di quel che si fa...


L'Eros si lascia andare sull'erba e prende a singhiozzare sommessamente, quasi con vergogna.


IL LINO Eros? C'è qualcuno che ti vuole male ...
L'EROS No. Non c'è nessuno.
IL LINO E allora?
L'EROS Niente, Lino. È un momento, poi passerà.


Entrano l'Angelo e l'Adele.


L'ANGELO Ecco. Li vedi? Altri disperati come noi. Dappertutto gente che piange... Ma perché, perché dev' essere cosi, la vita? Perché?


L'Angelo e l'Adele attraversano la siepe, quindi scompaiono nel buio.




SCENA III 
[INC_38]


In casa Repossi: il locale dove si mangia e dove dorme l'Eros. L'Alfonsina sta lavorando, rintanata nel suo solito angolo. L'Arialda, seduta al tavolo, guarda come sfinita e sembra non capir la ragione di tutte le tele che stan lì, ammucchiate, sul fianco.


L'ALFONSINA E adesso, lo vedi a che punto sei arrivata? A furia di dir domani, a furia di lasciarti andare alle tue fisime e alle tue manie, non sei più in grado di far niente. Non mangi, non dormi, non riesci a prender in mano un ago che è un ago ...
L'ARIALDA Fisime, manie! Anche tu come il nostro Apollo, eh! Che poi, la tua, di sposarti con quel che è diventato mio padre, cos'era? Avanti! Volete andar giù dritti con me? E andiamo giù dritti con tutti! Cos'era? Lo so, lo so cosa vuoi rispondermi: amore. Ma amore, fin quando va bene. Perché quando comincia ad andar di traverso, allora diventa disgrazia, galera diventa, inferno! Non riesco a lavorare? Bene! Un po' di palanche son pur stata in grado di mettermele via. A lavorare, non riuscirò più? Bene anche quello! Che se, farlo qui, vi fa proprio tanto schifo, mi resta sempre il treno. Il primo diretto che passa, e tutto sarà finito!
L'ALFONSINA Ma perché parli cosi, Arialda?
L'ARIALDA Me lo domandi? Ma se in cucina, al posto di quella piena, avete già messo la bombola vuota! E se da qualche giorno, non si sa perché, il mangiare invece che sul fornello a gas, ti sei rimessa a farlo su quell'altro! Ma cosa credete? Che non vi sento? Che non vi vedo? Mi alzo di notte, magari perché in letto con quei due là non riesco più a stare, e dopo due minuti, ecco, sento te o il tuo Marlon che mi venite dietro. Ma allora la volete sapere cos’è la verità? La verità è che siamo delle bestie, delle bestie in gabbia! Non basta farci venire al mondo in miseria, no! Anche con la coscienza, devono farci venire! E allora per forza! Una è li, per prendersi la rivincita su chi le ha rovinata la vita, ed ecco, ci si mette di mezzo lei, 'sta specie di cancro che abbiamo qui, nel ventre! La coscienza!
L'ALFONSINA Ma se fosse veramente come dici tu, dovresti sentirti più a posto, Arialda, più in pace…
L'ARIALDA È come dico io, mamma! È! Tranne che non sempre si è disposti ad ascoltarla! Perché quando il cuore ha sanguinato per anni, quando di felicità, di calma, di pace, zero, ma zero, mamma, proprio zero, allora, siccome nel ventre oltre al cancro della coscienza c'è anche l'altro, quello che una volta ha sbattuto te nelle braccia di tuo marito e adesso sbatte l'Eros nelle braccia del suo Lino ...
L'ALFONSINA Arialda!
L'ARIALDA Ma se l'altra notte mi son svegliata e lì, sul comodino, di fotografie della sua fiamma ne aveva messo in piedi addirittura un altarino! Del resto, posso dargli torto? Ma che se le prenda, le sue libertà! E che l'ascolti fin che può, il cancro dell' amore, come ai tuoi tempi, tu, hai ascoltato il tuo! Sono io, io sola che non posso! lo che, magari, avrei più voglia di tutti voi messi insieme! E adesso, come se tutto il ridere, tutti i versi e le porcate del Luigi non bastassero, ci s'è aggiunta anche lei, la Vittoria! Finisce uno? Comincia l'altra! E tante volte fan il coro a due, 'ste bestie! Il coro dell'inferno!
L'ALFONSINA Se ti decidessi a prender in mano uno di quei tagli... Se ti sforzassi di non pensar più a quelle baggianate e ti mettessi lì, con un po' di volontà, a lavorare! Ma lo sai, quante ordinazioni abbiamo indietro? Lo sai?
L'ARIALDA Le ordinazioni, sì! Hai proprio trovato il momento buono per tirarle a mano!
L'ALFONSINA Eh, ma sai, a furia di spendere e non portar a casa niente, la scorta finisce. E allora, cosa si fa? Rispondi, Cosa si fa? E qui, nella bocca, cosa si mette?
L'ARIALDA Per quel che mangio io, potrebbe bastare anche l'aria! (Alzandosi) Perché, alla fine della fiera cosa vuoi da me? Avanti! Parla! Non star lì così! Che tanto, di sante, qui, in terra, non se n'è ancor viste, e non sarai certo tu a cominciar la serie! Cosa vuoi dirmi? Che t'ho mandato a ramengo la famiglia? È questo?
L'ALFONSINA Ma, Arialda! Cos'è che fai, adesso? Arialda? Cos'è che pensi? Cos'è che vedi? Cos'è che dici?
L'ARIALDA Perché son poi sempre io, sai! Ah, ecco! Son poi sempre quella che t'ha curata, t'ha pulita, t'ha messo e levato la padella, t'ha fatto i pantriti, t'ha imboccato e, al giorno giusto, t'ha lavata su tutta e t'ha vestita! E allora se quel che ho fatto quand' eri là, nel letto di quel maiale di tuo marito, era giusto, è giusto anche quel che sto facendo adesso! 
L'ALFONSINA (Alzandosi e avvicinandosi alla figlia) Ma Arialda! Guarda qui, Arialda. Guarda me.
L'ARIALDA Guardo chi si fa guardare, mamma! Guardo quelli che han gli occhi più forti di te, di me e di tutti noi! E la Vittoria non me li tira via un momento! Tellilì, mamma! Tellilì! 
L'ALFONSINA Vieni un momento nella stanza, Arialda. Ascolta. Vieni un momento là.
L'ARIALDA Dove c'è il letto?
L'ALFONSINA Ecco, dove c'è il letto ...
L'ARIALDA No! Di letti e di stanze non ne posso più! Dove volete farmi arrivare? Su, parla! Dove?
L'ALFONSINA Arialda ...


Una lunga pausa. L'Arialda è tutta tesa, gli occhi sbarrati davanti a sé. L'Alfonsina la segue, tremando. 


[INC_39]
Si sente lo scricchiolio della porta. Le due donne si voltano. Entra la Gaetana.


L'ARIALDA Cosa vuole lei, qui? Non ne ha abbastanza di avermene portata via una, di case? Vada fuori! Fuori, brutta porca!
LA GAETANA Sì, Arialda, me ne vado. Ma prima, mi lasci parlare. Ascolti, Arialda: mi lasci parlare.
L'ARIALDA E parlare di cosa? Di quel che le sta combinando il suo Amilcare?
LA GAETANA Arialda... 
L'ARlALDA VuoI dirmi che a metter sotto la Mina son stata io? E allora si, è vero, son io. E con questo? Forse che non s'è messa sotto anche lei, quando l'Amilcare dovevo sposarmelo io?
L'ALFONSINA Vada. Mi faccia questa carità, Gaetana. Vada...
L'ARlALDA Carità si o carità no, lei  se ne deve andare. Fuori da questa casa! Perché qui, almeno qui, la padrona sono io! E allora fuori!
LA GAETANA Arialda ...
L'ARIALDA Se sapesse schifo mi fa sentir la sua voce, non aprirebbe più bocca.
LA GAETANA Lo so.
L'ARIALDA Come, lo sa?
LA GAETANA Lo so, Arialda. Quando succedono certe cose, si sa e si capisce tutto. Ho capito e giustificato perfino quel che ha fatto lei, perfino la storia della Mina!
L'ARIALDA Be' cosa vuoI fare, adesso? Prendermi dalla parte della compassione? Ah, perché, con me, questi son metodi che non attaccano! Ha capito quel che ho fatto? E allora continui a capirlo e mi lasci arrivare fin in fondo.
LA GAETANA E quando sarà là?


Un silenzio.


LA GAETANA Non risponde? Quando sarà là, Arialda, cosa avrà ottenuto?
L'ARIALDA E lei, a portarmi via l'Amilcare, cos'ha ottenuto?
LA GAETANA Ho ottenuto che non ne posso più, Arialda! Ho ottenuto che ho dimenticato tutto, superbia, dignità, offese, onore, tutto, e son venuta qui, da lei, a chiederle aiuto.
L’ARIALDA Aiuto? E aiuto, come?
LA GAETANA Senta, Arialda. lo so tutto, e quel che non so, ho cercato di capirlo. Al suo posto, non dico di no, avrei fatto cosi anch'io ...
L'ARIALDA Meno male.
LA GAETANA Ma adesso? Lo sa lei, adesso, cosa mi succede?
L'ARIALDA Cosa? Lo dica. Son dolori? È disperazione? È miseria? È fame? Niente, guardi, niente, ma proprio niente può farmi più piacere!
LA GAETANA Son dolori, si. È disperazione. E miseria. È fame. È tutto quel che ha voluto e vuole. Ma è anche altro. È mia figlia, Arialda ... Da qualche giorno, mi s'è rivoltata contro. Mi rinfaccia che, oltre ad averle stracciato il cuore, non son neanche riuscita a darle quel che, in cambio, le avevo promesso. Mi odia. Mi vuoI veder morta. Sono i debiti, Arialda. Ha ragione. È il mezzogiorno senza niente da metter sotto i denti. È la sera col ventre vuoto. Ma, soprattutto, è la mia Rosangela che mi bestemmia, che mi grida dietro che va be', farà la puttana! La puttana, Arialda! Ha capito?




[INC_40]
Una pausa.


L'ARIALDA Finito? Ha parlato abbastanza? Lo sfogo che doveva prendersi, l'ha preso? 
LA GAETANA Arialda ...
L'ARIALDA E allora si volti indietro e rifaccia la strada che ha fatto a venir qui. Non deve aver niente da metter sotto i denti? Bene! La sera si trova col ventre vuoto? Bene anche quello! Sua figlia vuoI far la puttana? Non poteva capitar di meglio! È il disastro, il disastro che abbiamo voluto tutti insieme! Vada! Vada fuori di qui, che se fa tanto di starmi davanti ancora un momento, è al collo che le salto, è li che stringo! Fuori! Ho detto fuori!
LA GAETANA Ma io non ho niente, Arialda. Cerchi di capire. Niente. Assolutamente niente. Neanche il mestiere che ha lei...
L'ARIALDA Il mestiere lo lasci da parte, perché se c'è, vuoI dire che l'ho meritato! Cosa crede? Noi delle montagne non siam mica lazzaroni come voi del mare! E poi, in questo momento, se proprio vuole, il mio mestiere glielo regalo! Per un po' di pace, le regalo tutto, casa, mobili, dote, Amilcare! Tutto!
LA GAETANA Ma se fa così ...
L'ARIALDA Se faccio così, la pace non l'avrò mai? È questo che vuoI dirmi? E io me ne faccio tanto, della sua pace! È la pace dei miei due cancri, qui, quella che voglio! Ma la pace di tutt'e due insieme!
LA GAETANA Ma a lei, cerchi di capire, AriaIda, cosa costa a lei, venir là, dire all'Amilcare come son andate le cose e invitar la Mina a raccontar su tutto? Cosa le costa?
L'ARIALDA Mi costa talmente che non lo farò mai! Me lo domandasse 'sta povera bacucca, qui d'una mia madre, direi di no anche a lei. E lei lo sa bene, perché da un po' di giorni non faccio che dir di no. No al mangiare che vuoI cacciarmi giù a tutti i costi; no, alle punture; no, alle pillole; no, a tutto.
LA GAETANA AriaIda? Ci pensi, Arialda. In fondo, che io rimedi la situazione o che non la rimedi, a lei cosa cambia?
L'ARIALDA Cambia tutto! E non faccia finta di non saperlo, che lo sa benissimo! Me l'ha distrutta lei, a me, la mia vita? E allora cosa pretende? Che mi metta qui, a attaccarle insieme la sua con la saliva?


Una pausa.


LA GAETANA  E allora? Arialda, allora?
L'ARIALDA Allora, niente! Prima se ne va e meglio è!
LA GAETANA Ma a casa, così, io non torno! Non torno, Arialda! Non torno… 
L'ARIALDA E lei giri! Ci son tante di quelle strade! Ormai non è un mistero; si trovan clienti dappertutto!
LA GAETANA Arialda! 


Una pausa


[INC_41]
LA GAETANA Abbia pietà, Arialda. Mi dia una mano. Ascolti. Se le ho fatto del male, le chiedo perdono. Sono venuta anche per quello. Vuole che m'inginocchi? Arialda? 
L'ARIALDA Sempre cosi, voi! Se non mettete su il teatro non siete contente! 
LA GAETANA Non è teatro, Arialda! È la mia vita e la vita di mia figlia che se ne vanno!
L'ARIALDA E che vadano! Non desidero di meglio!


Una pausa.


LA GAETANA Arialda? Mi perdoni, Arialda! Perché vuoI ostinarsi? Mi perdoni! Lo faccia per la Vittoria. Se è vero che l'ha tanto aiutata... 
L'ARIALDA La Vittoria lasciamola dov’è, che si muove abbastanza da sola!
LA GAETANA lo son sicura che se lei viene là, e parla e fa parlar la Mina... 
L'ARIALDA Quello, no! Mai!
LA GAETANA Ma allora, cosa faccio? Me lo dica: cosa faccio?
L'ARIALDA Ho detto che qui, è pieno di strade. 
LA GAETANA Arialda!
L'ARIALDA E allora si sbatta nella cava! L'han poi fatta anche per quello!


La Gaetana abbassa la testa. Esita un momento, poi si volta ed esce.




SCENA IV 
[INC_42]
In casa Candidezza: il locale dove si mangia. Entrano l'Amilcare e la Mina. 


L'AMILCARE Chiudi.
LA MINA E perché? Tra un momento me ne vado, caro il mio ortolano! E me ne vado per sempre.
L'AMILCARE Tu?
LA MINA lo. Non metterti in testa illusioni. Con te, qui, non ci sto più. 
L'AMILCARE E il tipo che si mette in testa illusioni, sarei io? Guardami un momento, Mina. Se io dico che devi restare qui, è perché qui devi restare. E il "devi" non
l'ho inventato io! Non dipende da me, il "devi".
LA MINA E restare come cosa? Come moglie?
L'AMILCARE Questo non l'ho detto. Ma può anche darsi.


La Mina scoppia a ridere.


L'AMILCARE Chiudi quella bocca, Mina! Chiudila!
LA MINA Ma cosa vuoi che la chiuda! Lasciami ridere, perché in certe occasioni ridere è l'unica maniera che resta per non disperarsi!
L'AMILCARE Ah, ecco!
LA MINA Ecco, cosa? Credi forse di poterti comperare l'amore d'una donna coi quattro soldi che hai messo via? Ma l'amore, l'amore che dà la vita, è un altro. 
L'AMILCARE E quale? Quello che ti spinge a piantarmi qui, dopo avermi fatto lasciar la Gaetana, e a piantarmi qui, solo come un cane? Te l'ho detto fin dal primo giorno; con me, su queste cose, non si scherza. E chi scherza, paga.
LA MINA Pensa quel che vuoi. Quel che è certo è che qui, in casa tua, io non ci sto più. Qui, con te, basta! Hai capito? Basta!
L'AMILCARE E invece no, tu ci stai. Ci stai ancora, ci stai in eterno. E se il Candidezza dice che ci stai ...
LA MINA Se mi dice che ci sto? Avanti! Parla. O vuoi che parli io; e ti dica che fin che c'è tuo figlio ...
L'AMILCARE Mina!
LA MINA Sì, fin che c'è tuo figlio, il piede, qui, io non lo metterò più! Perché anche oggi, finito di mangiare, quando sei tornato in bottega e io mi son sbattuta un momento sul letto a riposare, non eran passati due minuti, e chi credi che mi sia arrivato, là, in stanza? Il tuo  bel Gino! Lui! M'è venuto addosso di colpo. Aveva su solo gli slip. M'ha abbracciata e m'ha detto: "Non ce la faccio più, Mina. Non ce la faccio più. Mi piaci troppo...” 
L'AMILCARE Non è vero! 
LA MINA È, è vero! E puoi farlo venire qui quando vuoi. Perché davanti a me non potrà certo dir di no. Solo quando gli ho detto che coi lattanti non mi ero mai messa, e che avrei gridato, solo allora se n'è andato. E questo, a parte tutto il resto, questo non posso sopportarlo, Amilcare. Non posso!
L'AMILCARE Il Gino? Il Gino ha fatto una cosa così?
LA MINA Il Gino, si.
L'AMILCARE VuoI dire che quel delinquente i conti, stasera, li arrangerà con me! VuoI dire che lo sbatterò fuori di casa! VuoI dire che imparerà a vivere da solo, a sudare come ha fatto suo padre quando aveva la sua età e a guadagnarsi il pane con le sue mani! Con le sue mani!
LA MINA E che conti vuoi arrangiare, se tu gli dai l'esempio che gli dai? In fondo, tra te e lui, se dovessi dire chi ne ha di più, direi che di ragione ne ha di più lui.
L'AMILCARE Mina!
LA MINA Lui! Si! E te lo grido! Te lo grido fin che ti si smangerà la coscienza!
L'AMILCARE  La coscienza si smangia a quelli che dicono una cosa e non la mantengono. A te, ti si smangerà, a te che mi hai ridotto qui come un cane, un cane inginocchiato ai tuoi piedi! Ma nella vita, se Dio vuole, la ragione è e sarà sempre di chi ha i mezzi per difenderla.
LA MINA E i mezzi sarebbero l'età, i soldi e il fatto che lui è tuo figlio e tu sei suo padre? 
L'AMILCARE Adesso basta, Mina! Basta!
LA MINA. E perché basta, se sto difendendo il mio diritto d'andarmene, di liberarmi di te, di lui, di loro, di tutti?
L'AMILCARE Per aver quel diritto bisognava non innamorarsi di certi tipi.
LA MINA Parli dell'Eros? 
L'AMILCARE Di lui.
LA MINA E perché? Perché quando sono lì, come una bestia che trema e non capisce più niente, e tutti, te compreso, credete che debba continuare a dire il vostro nome,
dico: Eros, Eros, Eros? Per quello?
L'AMILCARE No, Mina! Non per quello!
LA MINA E allora?
L'AMILCARE Allora era meglio che, dell'Eros, non ti innamorassi fino a perder dignità, coscienza, onore, tutto! Hanno un bel dire, intorno, che oggi gli uomini stan cambiando! Ma voi, cosa fate voi per attaccarvi a quelli giusti, invece che a quelli sbagliati? Parla. Cosa fate? Tu, per esempio... 
LA MINA lo, per esempio? 
L'AMILCARE C'era proprio bisogno di volergli talmente bene, da accettare tutto quel che per anni t'ha obbligato a accettare?
LA MINA Tutto, cosa?
L'AMILCARE Tutto! l servizi più vigliacchi; i combinamenti più schifosi...
LA MINA Amilcare!
L'AMILCARE Cosa credi? Che non lo sappia, adesso?
LA MINA Amilcare ...
L'AMILCARE Ma come fai a voler bene a un verme come quello là? Cos'ha, addosso, perché debba perderci dietro la testa? Perché è bello? E cos'è la bellezza se sotto non c'è niente? Non ti fa schifo, di' su, di', non ti fa schifo andarci insieme, farti baciare, farti toccare, sapendo che ti bacia e ti tocca solo per poterti poi sfruttare? Anche di venir qui a mandarmi all'aria quel che stavo combinando con la Gaetana e che poteva mettermi a posto 'sta baracca qui che sta andando a fondo, cosa credi che non lo sappia che è stato lui? Ma per cosa t’illudi, che l’abbia fatto? Per dare una soddisfazione a quell’esaltata d’una sua sorella che è forse l'unica donna  al mondo, che non gli fa schifo? No. Ti sbagli! L'ha fatto per liberarsi di te! Perché, verme com'è, di passi, se non ha il suo tornaconto, non comincia a farne neanche uno!
LA MINA Questo no, Amilcare! Questo non è possibile! Questo non è vero!
L'AMILCARE È talmente possibile e vero che è venuto qua a dirmelo lui!
LA MINA Amilcare!
L'AMILCARE Vuoi continuare a vederlo? Vuoi continuare a salvarlo, 'sto disgraziato d'un tuo Apollo? Vuoi continuare a farti baciare e farti toccare da lui quando non
ha proprio nessuno di meglio? E allora devi startene qui, Mina! Qui, con me. Col tuo Amilcare. Col tuo ortolano. Con ‘sto odore qui, di verze e di patate. Qui, Mina. Qui. Nella mia bottega. Nella mia casa. Perché anche se sei quel che sei, anche se tra i piedi mi sei venuta non perché piacciono gli uomini come me, ma perché t’hanno obbligata loro, quei maledetti là dei Repossi, tu mi piaci. M’hai fatto tornar addosso la giovinezza, tu.
La felicità, la vita. 
LA MINA Ma questa non è la vita, Amilcare!
L’AMILCARE Per me, si! Anzi, è la sola che posso, è la sola che voglio fare. 
LA MINA (scoppiando in un singhiozzo disperato) Ma perché, perché siete tutti cosi? Perché siete tutti cani, tutti egoisti, tutti ladri? Perché? Ci rubate l'anima, il cuore, i
sentimenti, la carne, e poi? Rispondi. E poi?
L’AMILCARE Chiediglielo a lui. Perché a parlare di quel che c’è tra te e lui, non sono stato io, È stato il tuo Eros... Lui è venuto qui, lui ha attaccato discorso lui m'ha fatto l'offerta! 
LA MINA (Tra i singhiozzi) Perché? Perché?
L'AMILCARE E sai cosa m'ha detto, quando finito di raccontarmi tutto, ha avuto quel che voleva? M'ha detto: "Adesso glielo posso dire. Quel che m'importava non erano questi: perché per questi, sarebbe stato meglio andar avanti e affittarla a destra e a sinistra. Era di levarmi dai piedi quella piattola!" Piattola t'ha chiamato! Piattola! Piattola a te, a te che io riempirei d'oro.
LA MINA Amilcare! Non toccarmi! Va' via! Via tutti!
L'AMILCARE Tutti, si. Ma tutti gli altri! Perché io, il tuo Amilcare ...
LA MINA Amilcare! Un po' di pietà ... Non ti domando niente. Ma almeno quella: un po' di pietà ... E tu, perché l'hai fatto, Eros? Perché? Perché?
L'AMILCARE Non chiamarlo più! Quello non è un uomo! È uno sciagurato, un mostro!
LA MINA Ma se vuoi che me lo tiri via dalla testa, bisogna che lo chiami, che lo chiami fin a non saper più cosa vuol dire. Eros! Eros! Eros ... 


Un lungo silenzio rotto dai singhiozzi della Mina. Poi, lo porta, rimasta per tutto il tempo socchiusa, scricchiola sinistramente e finisce d'aprirsi; 


[INC_43]
Nel vuoto appare, rigida e spettrale, l'Arialda. Non ha ancor finito d'entrare, che già si ferma. I due si voltano.


L'ARIALDA Vieni via, Mina! Via!
L'AMILCARE La Mina sta qui con me. E sta qui per sempre.
L'ARIALDA Anche adesso che la Gaetana non c'è più?
L'AMILCARE Cos'hai detto?
L'ARIALDA Ho detto se vuoi tenerla qui, anche adesso che la Gaetana non c'è più.
L'AMILCARE E più, come?
L'ARIALDA L'hanno trovata, un'ora fa, nella cava,
LA MINA. Arialda? La Gaetana, no! No! La Gaetana, no, Arialda! No!
L'ARIALDA La Gaetana sì, non no. E a sbatterla dentro siamo stati noi. Noi con le nostre manie, i nostri diritti. Il nostro inferno e i nostri morti.


Una pausa.


L'ARIALDA Su, vieni via! Via, prima che succeda qualche altro disastro.
L'AMILCARE La Gaetana ... Un'ora fa ... Nella cava ...
L'ARIALDA Un'ora fa. Nella cava. Proprio là dove siam andati insieme e dove hai voluto baciarmi. (Alla Mina) Vieni via, Mina! Via! Lasciamolo qua, solo. Che capisca, adesso, quel che deve fare. Che se la roda un po' anche lui adesso, la coscienza!
L'AMILCARE Non parlare cosi. Non hai il diritto. Non puoi. Perché, qui, trai piedi, lei, me l'hai messa tu!
L'ARIALDA lo, sì. Ma adesso, basta! Adesso, di morti, ce n'è un altro e questo l’abbiamo fatto noi! Noi, Amilcare!


Una lunga pausa. 


[INC_44]
Poi da fuori si sente un grido cupo e lacerante:  "Amilcare! Signor Candidezza! Stefano! Amilcare! Signor Candidezza! Amilcare!" Il grido si fa sempre più forte fino a diventare un urlo. I tre corrono alla porta, mentre, seguito da altra gente, vi si precipita dall’esterno il Tino. 


IL TINO Signor Amilcare!
L'AMILCARE Cosa c'è?
IL TINO Il Gino ...
L'AMILCARE Parla. Cosa c'è?
IL TINO Il Gino ...
L'AMILCARE Il Gino? 
IL TINO Ecco. Lo stan portando qui ...
L'AMILCARE (Precipitandosi fuori) Gino!
VOCI (Da fuori) Via! Lasciateci passare...
-        È qui ... 
-        Lasciateci passare… 


Seguito da altri, entra un gruppo di ragazzi che aiuta il Gino a tenersi in piedi.


L'AMILCARE Gino? Gino? Guardami, Gino ... Gino? Cos'è stato, Gino?
LA MINA Un po' d’alcool! Un po’ d’aceto qui, sotto il naso...
L'AMILCARE Gino? Parla, Gino. Cos'è stato?
IL GINO (Sedendosi) Niente, niente ... È solo il colpo... Ma lui ... Andate dal Lino! Là! Dal Lino...
L’AMILCARE – Dal Lino? E dal Lino dove? Parla. 
IL GINO Eravamo sulla moto ... Voleva provar la frizione… Correva, correva sempre di più, correva come un disperato ... Gli continuavo a dire: "Basta, Lino! Basta!”  Ma lui accelerava, accelerava ... A un certo punto… 
L'AMILCARE Gino? Oh Dio, sviene! Qualcosa di forte! Subito ... Qualcosa di forte! Gino? Guardami, Gino!
IL GINO . . . a un certo punto, alla curva della Chiesa, è  saltata fuori una millecento ... forse per scansarla… Non so .. . Non ho capito più niente ... M'ha gridato qualcosa. "Salta giù!" m'ha gridato ... Poi ho sentito un rumore… L'ho ancora qui, nella testa! Mi son alzato, son corso là… Papà! Il Lino! S'è scentrato ... Andate ... La testa… contro il muro... Respira ancora... Continua a aprir la bocca, come se chiamasse qualcuno ... Andate. Non lasciatelo morire! Andate... 




SCENA V
[INC_45]
In casa Repossi: il locale dove si mangia e dove dorme l’Eros.  L'Oreste è in piedi, appoggiato al muro. La Mina, seduta in un angolo, stringe la testa nelle mani e piange. Al tavolo, l'Arialda è attorniata dalle tele e dalle camicie e si sforza di far qualcosa. L'Alfonsina se ne sta lì, in mezzo alla stanza come se non sapesse che decisione prendere. Dal terzo piano viene, stridulo e ovattato, il suono d'un disco.


L'ARIALDA Va' a letto, mamma. Qualunque cosa succede, è meglio. Ascolta me. Va' a letto.


La vecchia s'avvicina alla Mina, solleva la mano come per accarezzarne la schiena, ma si ferma; si guarda un po' attorno, poi esce.


L’ARIALDA (Alla Mina) Non piangere. Perché quando s'arriva dove siamo arrivati noi, a cosa vuoi che serva? (AlI'Oreste) E lei, se ne vada, mi faccia questa carità ... Perché, se sta qui, io non so cosa può succedere. Se ne vada. Se ne vada lei e la sua maledetta millecento insieme!
L’ORESTE Cosa vuole che succeda?
L’ARIALDA Tutto. Lei lo sa meglio di me cos’era il Lino quel povero disgraziato ... E su, van avanti! Van avanti! Pur di sentir musica, farebbero girar i grammofoni anche nella tomba! Ecco, ecco qui, tutto quel che son capaci di darci 'sti maiali del centro! Invidia per i loro soldi, lussi, vizi e basta. Perché, per il resto, ci han lasciato qui un mondo che  è più marcio d'una fogna.


Lunga pausa. Poi si sente lo scricchiolio della chiave nella serratura. L'Arialda, l’Oreste e la Mina sollevano la testa. Entra l'Eros. Fissa gli occhi sulla sorella e vede, nell’angolo, l'Oreste.


L’EROS Cosa fai tu, qui? (Avventandosi contro l’Oreste). Va’ via! Via, assassino!
L’ORESTE Eros!
L’EROS Via, se non vuoi che ti pianti un coltello nel ventre!
L’ARIALDA Eros? Cosa fai? Eros?
L’EROS Hai voluto vendicarti, eh? Hai voluto portarmelo via! Ma siccome sei un maschio ...
L’ORESTE Giù le mani, Eros!
L’EROS … Siccome sei un maschio, per farlo, hai dovuto ammazzarmelo! 
L'ORESTE lo non ho fatto niente! Se son venuto qui, è anche per quello! La mia macchina non l'ha neanche sfiorato! È stata la tua moto! Quando l'ho visto ...
L'EROS Quando l'hai visto, ti sei sentito venir addosso tutto l'odio, l'invidia e la gelosia che covavi! L'ho sempre sentito che saresti stato la mia rovina! Sempre! Fin da quando m'hai fatto conoscere ai tuoi soci! Ma adesso siam arrivati al rendiconto!
L'ARIALDA (Intervenendo) Eros! In nome di Dio, Eros! E lei, Oreste, se ne vada! Mi faccia questa carità! Se ne vada! 
L'EROS (AlI'Arialda) Tirati via, tu, che tanto, prima o poi,  tra noi, dobbiamo farla finita! Ho detto di tirarti via!
L'ORESTE Eros! Giù le mani! Non costringermi a difendermi! Perché anche se posso capire quel che provi… 
L'EROS E invece no, difenditi! Se sei il maschio che dici, difenditi! 
L'ARIALDA Eros! Calmati,
L'EROS Ti rodeva il cuore, eh, che mi volesse bene? Rispondi! Non potevi  ammettere che nella mia vita ci fosse qualcosa di pulito! Invece c'era! C'era!
L'ORESTE I tuoi sentimenti m'han sempre fatto schifo!
L'EROS E i tuoi? Soldi, vizi, interesse e basta!
L'ORESTE Non cimentarmi, Eros! Perché anche la pietà ...
L'EROS La pietà dei cani! Ecco cos'è la tua pietà! La pietà dei cani! 
L'ARIALDA Oreste! Mi ascolti, Oreste! Se ne vada!
L'ORESTE (Liberandosi, con un colpo, dell'Eros) E allora to', Apollo!


L'Eros vacilla, poi si abbatte contro il muro, stringendo la testa nelle mani. Una pausa.


L'ORESTE E adesso l’hai visto se sono o non sono il maschio che dico? (Rimettendosi in ordine la giacca e i capelli) Sia ben chiaro... Ehi, tu? Parlo con te. Sia ben chiaro che se la faccio finir qui e me ne vado, è per tua sorella e per quello che è morto...  Perché, per il resto, tu e io, siamo delle bestie. E lo si vede da quel che siam capaci di combinare ... Delle bestie.


L'Oreste esita un momento, poi esce.


[INC_46]


L'EROS E adesso via anche tu! Via, che vi odio tutte, voi! A cominciare da quella maledetta che mi ha messo al mondo!  Via! (Abbandonandosi sul tavolo e scoppiando in un singhiozzo disperato) È finita! Non lo vedrò più. Non gli parlerò più. E’ morto. Dicevano che non volevo regalargliela per avarizia. Invece no. Era per quello. Mi pareva di sentirlo... Quando ci siam fermati davanti al negozio e m'hai fatto vedere quella che volevi, ho sentito un ciac, un ciac tremendo, come se qualcuno si fosse buttato nella vetrina... (Sollevando la testa) Via! Via ' tutte! Non son cose che dovete sentire, voi, queste! Via! E soprattutto te, cagna! Cosa sei venuta a fare, qui? A rinfacciarmi che t'ho venduta all'Amilcare? Sei venuta per quello?  E cosa vuoi che m'importi, a me! Non m'importa più di niente! L'unica cosa che mi poteva salvare, non c'è più! A portarmela via, ci ha pensato il Padreterno! Ma, se lui fa così, cosa può pretendere che facciamo, noi? Cosa può pretendere?
L'ARIALDA (Avvicinandosi all'Eros) Calmati, Eros. Adesso la Mina tornerà a casa. È vero, Mina?
L'EROS È venuta solo per vedermi gridare, piangere e soffrire! Ma adesso che l’ha visto, se ne vada! Va' va', Mina! Va' e non tornare più! 
L'ARIALDA Calmati, Eros. Calmati. Del resto, cosa ne sappiamo, noi? Forse è meglio così… Così almeno è morto come un angelo… 
L'EROS  (Alzandosi e avventandosi sulla sorella) Ma con me sarebbe stato sempre un angelo! Non l'ho mai toccato! Non l'avrei toccato mai! Mai! Era la mia salvezza. Era  la mia speranza. E allora ritira quel che hai detto,  disgraziata!
LA MINA (Alzandosi) Eros!
L'EROS Ritiralo, o ti strozzo!


Dalla porta che dà nella stanza s'affaccia l'Alfonsina. L'Eros allenta la stretta e si riabbatte sul tavolo. 


L'ALFONSINA Cosa succede, adesso? Cosa succede?
L'ARIALDA Niente. Torna a letto, mamma. Niente.


Una lunga pausa. La Mina è rimasta in piedi, ma volta le spalle al tavolo dove l’Eros continua a singhiozzare. 


L'EROS Tutti cosi! Tutti che mi credono un disgraziato, un disgraziato e basta! Come se una coscienza non l'avessi anch'io…  Anche là ... Non volevano lasciarmelo vedere... Ho tirato indietro tutti, son entrato, mi son buttato sul letto. L'ho abbracciato. L'ho chiamato. M'è morto qui, Arialda, qui ... Lino? Linetto? È finita. Vederti diventar grande, vederti diventare quel che io non son stato capace... Invece è finita, Lino. E’ finita. È finita per sempre. 


Un'altra pausa. L'Arialda s'avvicina alla Mina, prende dalla seggiola il golf e glielo mette addosso.


L'ARIALDA Va'. Ormai quel che doveva succedere è successo. Va' a casa. Va'.


La Mina esita un momento, poi si volta ed esce. 


[INC_47]
L'Arialda chiude la porta: il rumore della serratura e quello del catenaccio cadono nel silenzio che solo il singhiozzo dell’Eros rompe di tanto in tanto.


L'ARIALDA E adesso venite giù, o morti. Venite. Perché, se i vivi cosi, meglio voi. Meglio la vostra compagnia. Venite tutti. E portateci nelle vostre casse. Là almeno queste quattro ossa avran finito di soffrire e riposeranno in pace. Venite. Venite.